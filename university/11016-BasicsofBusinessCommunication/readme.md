### 1. UČINKOVITA POSLOVNA KOMUNIKACIJA KAO ČIMBENIK NAPRETKA I (poslovne) USPJEŠNOSTI

#### Objasni načine prenošenja poruka u kompaniji? 
Poruke se prenose prema kompaniji, kroz nju i od nje na mnoštvo različitih načina. Interna komunikacija odvija se između ljudi unutar kompanije, dok se eksterna komunikacija odvija između kompanije i izvanjskih stranki. 

#### Objasni mrežu formalne komunikacije u organizaciji? 
Unutar svake organizacije postoji mreža formalne komunikacije u kojoj ideje i informacije teku uzduž linija nadležnosti (hijerarhijskih razina) u organizacijskoj strukturi kompanije.  Iako ovakva komunikacija može koristiti društvene medije, ona obično slijedi standarni koncept poslovne komunikacije 1.0 

#### Kroz internu formalnu mrežu protok informacija ide u tri smjera. Pojasni sva tri smjera. 
Kroz internu formalnu mrežu protok informacija ide u tri smjera. Komunikacija prema dolje – od direktora prema zaposlenicima  - prenoseći njegove odluke i upute koje zaposlenicima pomažu u izvršavanju poslova. Komunikacija prema gore – od zaposlenika prema direktorima – omogućava uvid u probleme, prijedloge, sugestije, primjedbe i radni učinak – omogućavajući na taj način rješavanje problema i valjanih odluka. Horizontalna komunikacija odvija se između odjela kako bi pomogla zaposlenicima da dijele informacije, koordiniraju zadatke i rješavaju kompleksne probleme. 

#### Pojasni mrežu neformalne komunikacije 
Svaka organizacija ima također i mrežu neformalne komunikacije, kako je nazivamo? Svaka organizacija ima također i mrežu neformalne komunikacije, često nazivanu vinovom lozom ili tvornicom glasina, koja obuhvaća svu komunikaciju koja se odvija izvan formalne mreže. Dio ove neformalne komunikacije odvija se kao prirodna posljedica interakcije zaposlenika na poslu i u društvenom okružju, a ponekad se odvija i kada formalna mreža uskraćuje informacije zaposlenicima. Ustvari, inherentna ograničenja formalnih komunikacijskih mreža potpomogla su rast društvenih medija i koncepta poslovne komunikacije 2.0. 

#### Što određuju etički principi? 
Drugim riječima, etički principi određuju granicu između ispravnog i pogrešnog. Da biste donijeli prave odluke kao poslovni komunikator, vaša je odgovornost da do kraja promislite ne samo o onome o čemu govorite već i o posljedicama vašeg govora. 

#### Što uključuje etična (i) neetična  komunikacija? 
Etična komunikacija uključuje sve relevantne informacije, istinita je te ne pokušava zavarati ni na koji način. Suprotno tome, neetična komunikacija može iskriviti istinu ili manipulirati publikom na mnoštvo načina. 

#### Pojasni plagiranje. 
Plagiranje je predstavljanje tuđih riječi ili kreativnih djela kao vlastitih. 
- Izostavljanje ključnih informacija. Selektivno i krivo citiranje.  
- Neistinito prikazivanje brojeva.  
- Iskrivljavanje vizualnih prikaza.  
- Nepoštivanje potrebe za privatnošću i sigurnosti informacija.  

#### Pojasnite ovu tvrdnju: Tehnologija služi kao dodatak interpersonalnoj komunikaciji, ona nije njena zamjena.  
Tehnologija ne može razmišljati za vas niti komunicirati umjesto vas, a ukoliko ne posjedujete određene vještine, tehnologija ne može ispuniti taj nedostatak. Alata za provjeru pravopisa koji koristite može provući vaše riječi kroz rječnik, ali on ne zna koristite li ispravne riječi i stvarate li snažne rečenice. Dakle, bez obzira koliko je tehnologija egzotična i suvremena, posjeduje vrijednost samo ako pomaže u dostavljanju pravnih informacija, pravim ljudima i u pravo vrijeme.  

#### Pojasni pojam kumunikacije.  
Komunikacija je proces prenošenja informacija i značenja između pošiljatelja i primatelja, korištenjem jednog ili više pisanih, usmenih, vizualnih ili elektroničkih kanala. Srž komunikacije je dijeljenje – pružanje podataka, informacija i uvida u razmjeni koja koristi vama kao i ljudima s kojima komunicirate.  

#### Pojasni pojam i prednosti učinkovite komunikacije. 
Učinkovita komunikacija uvelike pomaže u poslovanju, jača vezu između kompanije i zainteresiranih strana, odnosno onih grupa na koje potezi kompanije na bilo koji način utječu:  klijenti, zaposlenici, dioničari, dobavljači, susjedi, zajednica i nacija.. Prednosti su sljedeće:  
- Kvalitetnije odlučivanje temeljeno na pravovremenim, pouzdanim informacijama 
- Brže rješavanje problema pri čemu se manje vremena troši na razumijevanje problema, a više na iznalaženje rješenja 
- Ranije otkrivanje potencijalnih problema, od rastućih troškova poslovanja do kritičnih sigurnosnih pitanja 
- Povećana produktivnost i smanjenje troškova (riječima stručnjaka za poslovno dopisivanje Jacka Applemana, „loše pisanje je gubitak vremena, a vrijeme je novac“) 
- Stvaranje i održavanje poslovnih veza 
- Jasnije i uvjerljivije marketinške poruke 
- Unapređenje poslovnog imidža zaposlenika i kompanije 
- Veća povezanost zaposlenika s poslovima koje obavljaju, što vodi većem zadovoljstvu i smanjenju fluktuacije radne snage 
- Bolji financijski rezultati i bolja isplativnost za investitore 

#### Da bi vaše poruke bile učinkovitije, morate ih učiniti praktičnim, činjeničnima, konciznima, jasnim i uvjerljivim. (pojasnite ovu rečenicu)  
- Pružite praktičnu informaciju. 
- Pružite primateljima korisnu informaciju,  
- Pružite činjenice umjesto neodređenih dojmova 
- Koristite konkretan jezik, specifične pojedinosti i informacije koje su jasne, uvjerljive, točne i etične.  
- Informacije predstavite na koncizan i učinkovit način.  
- Razjasnite očekivanje i odgovornost.  
- Ponudite neosporne i uvjeljive argumente i preporuke.  

#### Unutar svakog komunikacijskog procesa poruke se mogu iskriviti zbog mnoštva komunikacijskih prepreka. Koje su to prepreke? 
One uključuju buku i smetnje, konkurentne poruke, filtre i pucanja kanala. 

#### Objasnite, kako publika prima poruku? 
Da bi član publike primio poruku, moraju se zbiti tri događaja: 
- Primatelj mora osjetiti prisutnost poruke 
- Izabrati iz mnoštva poruka kojima je izložen 
- Percipirati je kao stvarnu poruku (u usporedbi s nasumičnom i besmislenom bukom) 

#### Objasnite, kako publika dekodira poruke? 
Primljena poruka ne znači ništa sve dok je primatelj ne dekodira i pripiše joj značenje, a ne postoji nikakva garancija da će publika poruci pripisati ono značenje koje ste joj vi namijenili. Čak i vješto pripremljena dobronamjerna komunikacija može propasti u ovoj fazi jer je pripisivanje značenja dekodiranjem vrlo osoban proces na koji utječu kultura, individualna iskustva, načini učenja i razmišljanja, očekivanja, strahovi, čak i privremena raspoloženja.  

Kultura u mnogome oblikuje ljudske poglede na svijet, od razumijevanja ispravnog i pogrešnog do specifičnih detalja kao što je, primjerice, razumijevanje značenja pojedinih boja.  

Razlike u jeziku i njegovoj uporabi također utječu na primljeno značenje.  

#### Kada je vaša poruka dostavljena, primljena i ispravno dekodirana  - što sada? Hoće li pripadnici publike odgovoriti na način na koji biste vi to željeli? Bit će tako ako se doode tri stvari: 
- Prvo, primatelj mora pamtiti poruku dovoljno dugo da na temelju nje djeluje.  
- Drugo, primatelj mora biti u mogućnosti da odgovori na način kako vi to želite. 
- Treće, primatelj mora biti motiviran da odgovori. 

#### Kod tipičnog 1.0 pristupa, tko piše poruke? 
Poruke pišu za to određeni komunikacijski stručnjaci, odobravaju ih ovlaštene osobe, da bi zatim bile distribuirane određenim kanalima i u neizmjenjenom obliku dostavljene pasivnoj publici koja nije bila pozvana da odgovara niti se to od nje ne očekuje.  

#### Objasni pristup  2.0  komunikacije. 
U usporedbi s konceptom izdavaštva ovaj novi model društvene komunikacije je interaktivan i konverzacijski. Tradicionalne prakse „odašiljanja poruka putem statičnih hijerarhijskih sustava uvelike odlaze u zaborav“. Članovi publike više nisu pasivni primatelji poruka, već aktivni sudionici u razgovoru. Kao što Web 2.0 predstavlja drugu generaciju WWW tehnologija (blogovi, wikiji, podcastovi i drugi alati društvenih medija), poslovna komunikacija 2.0 je prikladan naziv za ovaj novi pristup poslovnoj komunikaciji.  

#### Za provođenje etične poslovne komunikacije potrebna su tri elementa, navedite ih. 
- etični pojedinci, 
- etično vodstvo kompanije, 
- prikladne politike i strukture koje podržavaju napore zaposlenika u donošenju etičnih odluka.  

#### Bez obzira na to postoje li službene smjernice u nekoj kompaniji vezano za etično komuniciranje, svaki zaposlenik ima obvezu da komunicira na etičan način. U nedostatku jasnih smjernica, koja pitanja trebate postaviti a vezana su za vašu poslovnu komunikaciju? 
- Jeste li situaciju definirali pošteno i precizno? 
- Koja je vaša namjera pri slanju ciljane poruke? 
- Koji učinak će poruka imati na ljude koji je prime ili na ljude na koje se ona odnosi? 
- Hoće li poruka uzrokovati najveće moguće dobro istovremeno čineći najmanju moguću štetu? 
- Hoće li se vaše pretpostavke promijeniti tijekom vremena? Odnosno, hoće li odluka koja se sada doima etičnom takva ostati i u budućnosti? 
- Osjećate li se dobro u vezi sa svojom odlukom? Bili vam bilo neugodno da se odluka objavi u sutrašnjim novinama ili raširi Internetom? Sjetite se osobe kojoj se divite i zapitajte se što bi ona mislila o vašoj odluci? 

#### Tri primjera pomoći će nam da prikažemo važnost informacije u današnjoj ekonomiji. Navedite sva tri primjera.  
Spoznaje o konkurenciji (što više kompanija zna o svojoj konkurenciji i njihovim planovima, to će biti sposobnija prilagoditi vlastite planove) 

Potrebe kupaca (većina kompanija ulaže puno vremena i novca u pokušaje razumijevanja potreba svojih kupaca, stoga te informacije treba analizirati i objediniti kako bi se razvile proizvodi i usluge koji će biti prilagođeni potrebama kupaca) 

Regulative i smjernice (poduzeća današnjice moraju razumjeti i slijediti širok raspon vladinih regulativa i smjernica koje pokrivaju područja poput zaposlenosti, okoliša, poreza i računovodstva) 

#### Bez obzira na određenu strukturu koju kompanija koristi, na vašu komunikaciju utjecati će i (navedite pojedinosti!)  
Organizacijska korporativna struktura, kombinacija vrijednosti, tradicija i navika koja kompaniji daje posebno ozračje i osobnost. Uspješne kompanije potiču slobodni protok komunikacije prema gore, prema dolje i uzduž organizacijske strukture. 

#### Što potiče Komunikacijska otvorenost  u kompanijama? 
Potiče iskrenost i poštenje, pomažući zaposlenicima da se osjete dovoljno slobodnima, da priznaju svoje pogreške, izraze neslaganje sa svojim šefom i podjele negativne ili nepoželjne informacije.  

#### U vašoj poslovnoj karijeri poslodavci od vaš očekuju široki raspon komunikacijskih kompetencija vezanih za obavljanje radnih zadataka. Srećom, vještine koje poslodavci od vas očekuju jednake su vještinama koje će vam pomoći u unapređivanju vaše karijere. Navedite ih.  
- Logično i cjelovito organiziranje ideja i informacija. 
- Koherentno i uvjerljivo izražavanje ideja i informacija – u usmenim, pisanim, vizualnim i elektroničkim medijima 
- Aktivno slušanje drugih. 
- Učinkovito komuniciranje s ljudima različitog obrazovanja i iskustva. 
- Učinkovito i korisno korištenje komunikacijskih tehnologija. 
- Praćenje prihvaćenih gramatičkih i pravopisnih normi i drugih vidova kvalitetnog govora i pisma. 
- Prilagođavanje svojih poruka i komunikacijskih stilova speficičnoj publici i situaciji. 
- Komuniciranje na civiliziran način koje održava suvremene norme poslovnog ponašanja, čak i prilikom obraćanja ravnodušnoj ili neprijateljskoj publici.  
- Etično komuniciranje, čak i kada opcije nisu sasvim jasne.  
- Mudro upravljanje svojim vremenom i učinkovito korištenje resursa.  

#### Iako ste s određenim uspjehom komunicirali čitavog svog života, poslovna komunikacija često je složenija i zahtjevnija od društvene komunikacije kakvu obično vodite s obitelji, prijateljima i kolegama na fakultetu.  Pet tema će vam pomoći u ilustraciji zašto poslovna komunikacija zahtijeva visoku razinu vještine i pažnje. Navedite ih. 
- Globalizacija poslovanja i povećanja raznolikosti radne snage. 
- Rastuća vrijednost poslovne informacije. 
- Prodiranje  tehnologije. 
- Promjene organizacijskih struktura.  
- Povećano oslanjanje na timski rad.   

#### Današnje poslovanje prevladalo je međunarodne granice kako bi plasiralo svoje proizvode, sklopilo partnerstva s drugim tvrtkama ili zaposlilo radnike i direktore.  Kako se naziva taj trend? 
Taj trend se naziva globalizacija.  Kako ljudi i proizvodi prelaze granice, tvrtke posvećuju sve više pažnje raznolikosti radne snage – a to podrazumijeva sve razlike koje postoje među ljudima koji rade zajedno, uključujući dobne razlike, razlike u spolu, seksualnoj orijentaciji, obrazovanju, kulturnom naslijeđu, religiji, sposobnosti i životnom iskustvu.  

#### Što obuhvaća pristup usmjeren na publiku?   
Obuhvaća razumijevanje i poštivanje članova vaše publike i ulaganje velikog truda u prenošenje vaše poruke na način koji za njih ima značenja. Ovaj pristup poznat je još kao usvajanje „Ti“ stava nasuprot porukama koje su samo „Ja“.  

#### Objasnite sadržaj ove rečenice, bez obzira na to dajete li kritiku ili je primate, napravite to na konstruktivan način.  
Konstruktivna povratna informacija, ponekad nazivana i konstruktivnom kritikom, fokusira se na proces i rezultate komunikacije, a ne na ljude koji su u nju uključeni. Nasuprot tome, destruktivna povratna informacija jednostavno kritizira bez ikakvog truda da se stimulira napredak.  

#### Pojasnite ključan element komunikacije koji je orijentiran na publiku. 
To su običaji (pravila, očekivane norme ponašanja u određenoj situaciji). Običaji su kulturno utemeljeni i zbog toga ljudi iz različitih kultura mogu imati različita očekivanja od iste situacije. Nešto što je vama grozno ili sramotno moglo bi biti potpuno normalno za vaše kolege i obrnuto.  

#### Komunikacija u današnjem poslovnom okružju veliki je izazov. Kako na taj izazov možete odgovoriti? 
Na taj izazov možete odgovoriti tako da naučite kako se povezati sa svojom publikom, kako ukloniti prepreke, usvojiti pristup orijentiran na publiku, unaprijediti svoje osnovne komunikacijske vještine, koristiti konstruktivnu kritiku i razviti norme poslovnog ponašanja. 

#### Shvaćanjem komunikacije kao procesa možete prepoznati koje su vještine potrebne za uspjeh i možete ih unaprijediti. Poznati su mnogi modeli komunikacijskog procesa.  Navedite 8 koraka koji pružaju praktičan pregled rečenih modela.  
- Pošiljatelj ima ideju. Konačan ishod vašeg komunikacijskog nastojanja ovisi o ovom koraku.  
- Pošiljatelj kodira ideju u poruku.  
- Pošiljatelj stvara poruku u prijenosnom mediju.  
- Pošiljatelj šalje poruku kroz kanal.  
- Publika prima poruke.  
- Publika dekodira poruku  
- Publika odgovara na poruku 
- Publika daje povratnu informaciju pošiljatelju.  


### 2. PLANIRANJE, PISANJE I ZAKLJUČIVANJE PISANJA POSLOVNIH PORUKA (opći prikaz) 
Ciljevi učenja: 
- Opisati proces pisanja u tri koraka 
- Objasniti zašto je prije pisanja poruke važno analizirati situaciju i pažljivo definirati cilj 
- Raspraviti mogućnosti prikupljanja informacija za jednostavne poruke i identificirati tri karakteristike kvalitetne informacije 
- Navesti koje čimbenike valja uzeti u obzir pri odabiru najprikladnijeg medija za prenošenje poruke 
- Objasniti zašto je dobra organizacija važna i vama i vašoj publici 
- Objasniti razliku između direktnog i indirektnog pristupa organiziranju poruke 
 

#### Procesom pisanja u tri koraka možete osigurati učinkovitost (odgovaranje na potrebe svoje publike i prenošenje svojih teza) kao i efikasnost vaših poruka (korištenje svoga vremena i vremena svoje publike na najbolji način). NAVEDITE TA TRI KORAKA I POJASNITE IH. 
1. korak: Planiranje poslovnih poruka. Pri planiranju svake poruke prvo analizirajte situaciju tako da definirate cilj i razvijete profil svoje publike. Kada ste sigurni u ono što morate postići svojom porukom, skupite informacije koje će zadovoljiti potrebe vaše publike. Zatim, odaberite odgovarajući medij (usmeni, pisani, vizualni ili elektronički) kojim ćete prenijeti svoju poruku. Potom organizirajte informacije tako da definirate glavnu ideju, ograničite opseg, odaberete izravan ili neizravan pristup i skicirate sadržaj. Fokus ovog poglavlja je na planiranju poruka. 
2. korak: Pisanje poslovnih poruka. Nakon što ste isplanirali poruku, prilagodite se svojoj publici senzibilitetom, vještinama u međuljudskim odnosima i odgovarajućim stilom pisanja. Tada ste spremni za sastavljanje svoje poruke izborom snažnih riječi, stvaranjem kvalitetnih rečenica i oblikovanjem skladnih odlomaka. O pisanju poslovnih poruka govori se u petom poglavlju. 
3. korak: Zaključivanje pisanja poslovnih poruka. Nakon napravljenog prvog nacrta poruke, pregledajte je tako da procijenite sadržaj, provjerite čitljivost, uredite i ponovno napišete sve dok ne postignete preciznost i jasnoću. Pritom vaša poruka treba biti gramatički ispravna s odgovarajućom interpunkcijom i učinkovitim formatom. Zatim, stvorite svoju poruku. Stavite je u oblik u kojemu ce je vaša publika primiti te pregledajte dizajn i odabrani format kako bi ostavila atraktivan, profesionalan dojam. Lektorirajte finalni proizvod kako biste osigurali visoku kvalitetu, a tada pošaljite poruku. 

#### U čemu (kako) vam pomaže analiza vaše publike kod pisanja poruka?  
Pomaže vam u prikupljanju i sređivanju potrebnih činjenica, kao i u slanju informacija na adekvatan i privlačan način.  

#### Na koji način vam pomaže planiranje vaših poruka i čemu doprinosi? 
Planiranje poruke smanjuje neodlučnost tijekom pisanja, kao i prepravljanje tijekom dovršavanja poruke. Pažljivo planiranje može vas spasiti i od neugodnih pogrešaka koje bi mogle naškoditi vašoj kompaniji ili vašoj karijeri.  

#### Što je važno za uspješnu poslovnu poruku. Kako ona započinje? 
Uspješna poruka započinje s jasnim ciljem koji povezuje potrebe pošiljatelja s potrebama publike.  

#### Koji je opći cilj svih poslovnih poruka? 
Sve poslovne poruke imaju opći cilj: informiranje, uvjeravanje i suradnju s publikom.  

#### Osim definiranja ukupnog smjera vaše poruke, što određuje opći cilj vaše poruke? 
Određuje prikladan stupanj participacije publike i stupanj kontrole koji imate nad svojom porukom.  

#### U okvirima općeg cilja svaka poruka također ima specifičan cilj. Navedite ga. 
Specifičan cilj određuje ono što želite postići svojom porukom i ono sto bi vaša publika trebala činiti ili misliti nakon primanja vaše poruke.  

#### Testirajte  cilj vaše poruke (postavljanjem četiriju pitanja). Navedite ih. 
- Hoće li vaša poruka rezultirati ikakvim promjenama?  
- Je li vaš cilj realističan?  
- Je li vrijeme prikladno? Ljudi koji su usred nekog posla u trenutku primanja vaše poruke, ili ih ona ometa, vrlo vjerojatno neće obraćati pozornost na nju.  
- Je li vas cilj prihvatljiv vašoj organizaciji?  
 
#### Za jednostavne rutinske poruke obično ne morate dubinski analizirati svoju publiku. Međutim, kod kompleksnih poruka ili poruka namijenjenih nenaklonjenoj ili nezainteresiranoj publici odvojite vrijeme za proučavanje njihovih informacijskih potreba i potencijalnih reakcija na vašu poruku. Što morate učiniti i što morate saznati u vezi sa vašom publikom? 
- Identificirajte primarnu publiku  
- Odredite veličinu publike i geografsku rasprostranjenost.  
- Određivanje sastava publike.  
- Odredite razinu razumijevanja članova publike. Shvatite očekivanja i preferencije publike.  
- Predvidite potencijalnu reakciju publike.  

#### Kada imate jasnu sliku svoje publike, tada je vaš sljedeći korak prikupiti informacije koje ćete uključiti u poruku. U međuvremenu možete često koristiti neformalne tehnike za prikupljanje uvida i usmjeravanje svojih istraživačkih napora. Navedite ih. 
- Razmišljajte sa stajališta publike –  
- Čitajte izvještaje i druge dokumente kompanije -   
- Razgovarajte s nadređenima, kolegama i klijentima –  
- Zatražite pomoć publike –  
 

#### Koja ključna pitanja trebate postaviti o svojoj publici? 
- Koji su najvažniji ljudi u vašoj publici? 
- Broj članova publike do kojih morale doprijeti? 
- Koliko oni već znaju o temi? 
- Koja je njihova očekivana reakcija na vašu poruku? 

#### Nakon što ste definirali informacijske potrebe svoje publike, svakako morate te potrebe u cijelosti i zadovoljiti. Dobar je način za provjeravanje cjelovitosti vaše poruke upotreba novinarskog pristupa. Navedite tih 6 novinarskih upita. 
Provjerite odgovara li vaša poruka na pitanja tko, što, kada, gdje, zašto i kako. Korištenjem ove metode pravovremeno ćete otkriti ako vaša poruka ne uspijeva dostaviti potrebne informacije. Pregledajte, na primjer, ovu poruku koja traži informacije od zaposlenika: 

#### Odabir određenog medija za slanje poruke može utjecati na učinkovitost ili neučinkovitost vaše komunikacije. Medij je oblik koji odabirete kako biste poslali poruku. Možete odabrati razgovor licem u lice, objavljivanje na blogu, slanje e-poruke ili stvaranje webcasta; raspon medijskih mogućnosti je širok i stalno raste. Pojasnite pojam, usmeni medij. 
Usmeni mediji uključuju razgovore licem u lice, intervjue, govore, osobne prezentacije i sastanke. Oni omogućavaju ljudima koji komuniciraju da se vide, čuju i reagiraju jedni na druge.  

#### Pojasnite pojam, tiskani medij. 
- Pisane poruke mogu imati razne oblike, od tradicionalnih memoranduma do preciznih izvještaja koji kvalitetom svoje izrade konkuriraju časopisima.  
- Memorandumi su kratki tiskani dokumenti koji se tradicionalno koriste za rutinske svakodnevne razmjene informacija unutar organizacije.  
- Pisma su kratke pisane poruke koje se obično šalju primateljima izvan organizacije.  
- Izvještaji i ponude obično su duži od memoranduma i pisama, iako i oni mogu biti napisani u obliku memoranduma ili pisma.  
- Tiskane poruke u mnogim su slučajevima zamijenili elektronički mediji, iako tiskani mediji i dalje imaju svoje mjesto u današnjem poslovanju. 

#### Pojasnite pojam, vizualni medij. 
Tradicionalne poslovne poruke prvenstveno se oslanjaju na tekst s povremenom podrškom grafičkih elemenata poput slika, tablica, grafikona ili dijagrama koji pomažu u ilustraciji teza o kojima se u tekstu raspravlja. Međutim, mnogi poslovni komunikatori počinju otkrivati snagu poruka u kojima su vizualni elementi dominantni i potpomognuti malim količinama teksta. U tom kontekstu, vizualnim medijima možete smatrati svaki oblik u kojemu jedan ili više vizualnih elemenata igra centralnu ulogu u prenošenju sadržaja poruke. 

#### Pojasnite pojam, elektronički  medij. 
Raspon elektroničkih medija je velik i kontinuirano nastavlja rasti, od telefonskih poziva i podcastova do blogova, wikija, e-maila i tekstualnih poruka. Kada želite ostaviti snažan dojam, korištenje elektroničkih medija može povećati uzbuđenje i vizualnu privlačnost svojom interaktivnošću, animacijom, zvučnim i videozapisom. 

#### Navedite kratki pregled (verzije) glavnih elektroničkih medija koji se danas koriste u poslovanju: 
Elektroničke verzije usmenih medija. Ovi mediji uključuju telefonske pozive, telekonferiranje, poruke glasovne pošte, audio-snimke poput kompaktnih diskova i podcastova, glasovno sintetiziranje (stvaranje audio-signala iz računalnih podataka), glasovno prepoznavanje (pretvaranje audio-signala u računalne podatke) te čak i animirane online likove.  

Elektroničke verzije tiskanih medija. Ove mogućnosti variraju od e-maila i IM-a do blogova, web stranica, društvenih mreža i wikija. Ovi mediji konstantno se mijenjaju u pogledu svoga sadržaja, kao i u pogledu ljudi koji ih obično koriste. 

Elektroničke verzije vizualnih medija. Ovi mediji mogu uključivati elektroničke prezentacije (korištenjem Microsoft PowerPointa i drugog softvera), kompjutersku animaciju (korištenjem softvera kao što je Adobe Flash za stvaranje raznih animiranih sekvenci koje vidite na web stranicama) i videozapise.  

#### Čimbenici koje valja uzeti u obzir pri odabiru medija 
Navesti koje čimbenike valja uzeti u obzir pri odabiru najprikladnijeg medija za prenošenje poruke 

Uzmite u obzir način na koji ovi bitni čimbenici utječu na vašu poruku: 
- Bogatstvo medija - Bogatstvo je sposobnost medija da: (1) prenese poruku kroz više od jednog informacijskog znaka (vizualni, verbalni i vokalni), (2) olakša povratne informacije i (3) uspostavi osobni odnos.  
- Formalnost poruke - Vaš izbor medija je neverbalni signal koji utječe na stil i ton vaše poruke.  
- Ograničenja medija - Svaki medij ima ograničenja. Premda je komunikacija licem u lice jedan od najbogatijih medija, ona je također i najrestriktivnija jer vi i vaša publika morate biti na istom mjestu u isto vrijeme.  
- Hitnost - Neki mediji brže od ostalih uspostavljaju vezu s publikom, stoga pažljivo birajte ako je vaša poruka hitna.  
- Trošak - Trošak je stvaran financijski čimbenik, ali i percipirani neverbalni signal. Na primjer, stvaranje interaktivne multimedijalne inačice izvještaja ili prijedloga i njezino distribuiranje skuplje je od stvaranja jednostavnog dokumenta u programu za obradu teksta koji se zatim šalje kao privitak e-mailu.  
- Preferencije publike - Svakako razmislite o mediju ili medijima koje vaša publika očekuje ili preferira. Što biste rekli da vam vaš fakultet pokuša diplomu dostaviti u prilogu e-maila?  

#### Prepoznavanje važnosti dobre organizacije Objasniti zašto je dobra organizacija važna i vama i vašoj publici? 
Prvo, dobra organizacija vašim čitateljima ili slušateljima pomaže na tri ključna načina. Prvo, pomaže im razumjeti vašu poruku. Dobra organizacija publici pomaže da vašu poruku razumije i prihvati te da uštedi vrijeme. 

Drugo, dobra organizacija primateljima pomaže da prihvate vašu poruku. Ako se vaše pisanje doima smušenim i neorganiziranim, ljudi će vjerojatno zaključiti kako je razmišljanje koje stoji iza pisanja također smušeno i neorganizirano.  

Treće, dobra organizacija štedi vrijeme vašoj publici. Dobro organizirane poruke su efikasne. One sadrže samo bitne ideje i kratke su.  

#### Tema vaše poruke je općenit predmet, a vaša glavna ideja je specifična izjava o temi. U dužim dokumentima i prezentacijama često morate ujednačiti mnogo materijala s glavnom idejom u kojoj su sadržane sve ostale teze koje želite zasebno istaknuti. Ponekad čak nećete uopće biti sigurni što je vaša glavna ideja sve dok ne presložite informacije. Za teške zadatke poput ovih u obzir uzmite brojne tehnike za stvaranje kreativnih ideja. Navedite ih. 
Brainstorming. Radeći sami ili s drugima stvorite što je više moguće ideja i pitanja, a da se pritom ne zaustavljate kako biste kritizirali ili organizirali.  

Novinarski pristup. Novinarski pristup postavlja pitanja tko, što, kada, gdje, zašto i kako da biste identificirali glavne ideje iz neorganiziranih informacija. 

Lanac pitanja i odgovora. Počnite s ključnim pitanjem iz perspektive publike i pronađite put natrag prema poruci. U većini slučajeva ćete otkriti da svaki odgovor stvara nova pitanja sve dok ne identificirate informaciju koja treba biti u vašoj poruci 

Pripovjedačevo putovanje. Nekim piscima je najbolje komunikacijski izazov istražiti u razgovoru prije no što pokušaju pisati. Snimite se dok opisujete ono o čemu namjeravate pisati. Zatim preslušajte snimljeno, identificirajte načine da učvrstite i razjasnite poruku te proces ponavljajte dok ne izvučete glavnu ideju u jednu preciznu poruku. 

Stvaranje mentalnih mapa. Ideje možete stvarati i organizirati koristeći grafičku metodu pod nazivom mentalno mapiranje. Započnite s glavnom idejom i zatim je razgranajte tako da je povežete sa svakom drugom srodnom idejom koja vam padne na pamet 

#### Nakon što ste definirali glavnu ideju i argumente, spremni ste na odluku o redoslijedu kojim ćete prezentirati svoje informacije. Imate dvije osnovne mogućnosti, navedite ih. 
Direktni pristup - Kada znate da će vaša publika biti otvorena prema vašoj poruci, koristite direktni pristup: Počnite s glavnom idejom (poput preporuke, zaključka, zahtjeva) i nastavite s argumentima. 

Indirektni pristup - Kada je vaša publika skeptična ili čak i protivna vašoj poruci, koristite indirektni pristup: Započnite s argumentima i argumentirajte svoj stav prije no što predstavite glavnu ideju. 

Da biste odabrali između Direktnog i Indirektnog pristupa prezentiranja svoje informacije, analizirajte moguću reakciju publike na vaš cilj i poruku. Uvijek uzmite u obzir specifične okolnosti svake poruke i situacije u publici.  

#### Raspravite mogućnostii načine prikupljanja informacija za jednostavne poruke i identificirajte tri karakteristike kvalitetne informacije 
Ključan je korak prije organizacije sadržaja, prikupljanje informacija koje će zadovoljiti potrebe vaše publike. Za kompleksnije dokumente možda ćete morati isplanirati istraživački projekt kojim ćete prikupiti sve neophodne informacije. Međutim, kod jednostavnih poruka, ukoliko već nemate sve potrebne informacije, možete ih prikupiti drugim metodama, kao što su razmišljanje o očekivanjima publike, čitanje postojećih izvještaja i drugih dokumenata kompanije, razgovor s nadglednicima i drugima koji imaju informacije i uvid te direktno traženje doprinosa publike. Da biste odredili jesu li informacije koje ste prikupili dovoljno dobre, uvjerite se da su točne, etične i relevantne za potrebe publike. 

### Navedite koje čimbenike valja uzeti u obzir pri odabiru najprikladnijeg medija za prenošenje poruke –  
Prvi čimbenik koji valja uzeti u obzir je bogatstvo medija. Bogatstvo se određuje mogućnošću medija da (1) prenese poruku koristeći više od jednog informacijskog znaka, poput zvuka, pokreta, neverbalnog znaka i slično; (2) olakša povratnu informaciju i (3) uspostavi osobni odnos. Drugi čimbenici koje pri izboru medija treba uzeti u obzir uključuju razinu formalnosti, specifična ograničenja 

### Objasnite zašto je dobra organizacija važna i vama i vašoj publici –  
Kada pažljivo organizirate poruku, štedite vrijeme i kreativnu energiju jer proces pisanja teče brže i manje vremena trošite na ispravljanje. Dobra organizacija pomaže i članovima publike da razumiju i prihvate vašu poruku, a štedi i njihovo vrijeme. 

### Objasnite razliku između direktnog i indirektnog pristupa organiziranju poruke –  
Temeljna je razlika između direktnog i indirektnog pristupa u redoslijedu kojim su informacije u poruci izložene. Kod direktnog pristupa, započinjete glavnom idejom i nastavljate s podupirućim dokazima koji će ljudima pomoći da razumiju i prihvate glavnu ideju. Nasuprot tome, kod indirektnog pristupa prvo izlažete dokaze i gradite slučaj izlaganjem jedne teze za drugom, da biste zatim uveli glavnu ideju. 


### PISANJE RUTINSKIH I POZITIVNIH PORUKA 

#### Iako planiranje rutinskih i pozitivnih poruka može trajati samo nekoliko minuta, četiri zadatka planiranja još uvijek vrijede. Navedite ih. 
Prvo, analizirajte situaciju i uvjerite se da je vaša svrha jasna te da o svojoj publici znate dovoljno da sastavite uspješnu poruku. Drugo, prikupite informacije koje vaša publika mora znati. Treće, odaberite odgovarajući medij za poruku, publiku i situaciju kojom se bavite. Četvrto, učinkovito organizirajte svoje informacije. 

#### Kako trebate postupiti kod rutinskih zahtjeva i pozitivnih poruka? 
- Započnite navođenjem zahtjeva ili glavne ideje 
- U sadržaju navedite neophodne detalje 
- Zaključite srdačnim zahtjevom za određenom akcijom 

#### Na koji način se najbolje prenose rutinske i pozitivne poruke? Koji je najbolji pristup, direktni ili indirektni?  
Rutinske i pozitivne poruke najbolje se prenose upotrebom direktnog pristupa.  

#### Kao i svaka druga poslovna poruka, rutinski zahtjev ima tri dijela. Navedite ih. 
Uvod, sadržaj i zaključak. Koristeći direktan pristup, započnite s glavnom idejom, koja je zapravo jasna izjava o vašem zahtjevu. U sadržaju poruke navedite detalje i opravdajte svoj zahtjev. Konačno, zaključite traženjem određene akcije. 

#### Bilo da pišete formalno pismo ili jednostavnu trenutačnu poruku, sadržaj svojeg zahtjeva možete iskoristiti kako biste naveli niz pitanja. Ta lista pitanja pomaže u organzaciji poruke i publici pomaže da identificira informacije koje su vam potrebne. Imajte na umu nekoliko načela. Navedite ih. 
Prvo postavite najvažnije pitanje. Ako je vaša glavna briga trošak, mogli biste započeti pitanjem kao što je: ,,Koja je razlika u trošku prijevoza robe zrakom i kamionom?" Zatim biste mogli postaviti specifično, ali srodno pitanje o plaćanju prije roka. 

Postavljajte samo relevantna pitanja. Kako biste ubrzali odgovor na svoj zahtjev, postavljajte samo ona pitanja koja su bitna za vas glavni zahtjev. Tako će odgovor stići ranije i bolje ćete iskoristiti vrijeme druge osobe. 

U svakom se pitanju bavite samo jednom temom. Ako imate neobičan ili kompleksan zahtjev, razlomite ga na specifična, pojedinačna pitanja kako bi čitatelj mogao odvojeno odgovoriti na svako od njih. Nemojte čitatelja opteretiti dešifriranjem vašeg kompliciranog zahtjeva. Ovako ćete pokazati poštovanje prema vremenu svoje publike i dobit ćete točniji odgovor u manje vremena. 

KONTROLNA LISTA: Pisanje prigovora i traženje nagodbe 
- Zadržite profesionalan ton, čak i ako ste vrlo frustrirani. 
- Započnite s izravnim navođenjem problema.  
- U sadržaju navedite specifične detalje.  
- Činjenice iznesite pošteno i jasno. 
- U zaključku pristojno sažmite željenu akciju.  
- Jasno navedite što smatrate poštenom nagodbom ili zatražite od čitatelja da predloži poštenu nagodbu.  
- Objasnite koristi odgovaranja na zahtjev, kao što je nastavak suradnje. 
 
#### Navedite, koji je redoslijed kreiranja učinkovite poruke putem e-mail adrese 
![](https://imgur.com/ZpqTsE8.png)

#### S obzirom na to da su zahtjevi za preporukama rutinski, svoj upit možete organizirati upotrebom izravnog pristupa. Argumentirajte kako ćete započeti poruku, što ćete napisati u uvodu i kako će dalje teći vaša poruka. 
Započnite poruku jasnim navođenjem razloga za preporuku (ako nije za posao, svakako jasno objasnite za što jest) i molbom čitatelju da napiše pismo. Ukoliko s tom osobom niste kontaktirali dulje vrijeme, iskoristite uvod kako biste čitatelja podsjetili na odnos koji ste imali, razdoblje u kojem ste bili u odnosu i bilo kakve posebne događaje koji bi čitatelja mogli podsjetiti na vaše dobre strane. Ukoliko ste značajno napredovali od vašeg zadnjeg kontakta, razmislite o uključivanju ažuriranog životopisa. 

#### Navedite, koji je redoslijed kreiranja učinkovite poruke putem pisma  
![](https://imgur.com/fNi8JvQ.png)

#### Objasnite strategiju za pisanje rutinskih odgovora i pozitivnih poruka 
Kao i zahtjevi, rutinski odgovori i pozitivne poruke imaju uvod, sadržaj i zaključak. S obzirom na to da će čitatelji biti zainteresirani za ono što imate za reći, obično možete upotrebljavati izravan pristup. Svoju glavnu ideju (pozitivan odgovor ili dobre vijesti) smjestite u uvod, sadržaj iskoristite za objašnjenje svih relevantnih detalja, a završite srdačno - možda isticanjem koristi za čitatelje. 

#### Mnoge rutinske poruke koje ćete pisati vjerojatno će spadati u nekoliko glavnih kategorija. Navedite ih.  
- traženje informacija i akcije,  
- traženje preporuka te pisanje prigovora i  
- traženje nagodbi. 

#### Kada morate nešto saznati, dobiti nečije mišljenje ili zatražiti jednostavnu akciju, obično morate samo pitati. Što jednostavni zahtjevi navode? 
- Što želite znati ili što želite da čitatelj napravi 
- Zašto postavljate zahtjev 
- Zašto je u interesu čitatelja da vam pomogne 
 
#### Opišite kako će teći pisanje vašeg zahtjeva. Koristite direktan pristup tako da započnete s jasnim navođenjem svojih razloga za pisanje. U sadržaju…. Zaključite….. 
Ukoliko je vaš čitatelj u mogućnosti da učini ono što želite, takav izravan zahtjev biva brzo ispunjen. Koristite direktan pristup tako da započnete s jasnim navođenjem svojih razloga za pisanje. U sadržaju, pružite sva potrebna objašnjenja kojima opravdavate svoj zahtjev. Zatim zaključite specifičnim opisom svojih očekivanja i navođenjem rokova ukoliko je to prikladno. U nekim situacijama, čitatelji možda neće biti voljni odgovoriti osim ako ne vide svoju korist od zahtjeva, stoga svakako uključite ovu informaciju u svoje objašnjenje. U komunikaciji o rutinskom pitanju s nekim u vašoj kompaniji možete pretpostaviti postojanje zajedničkog iskustva. 

#### Iako planiranje rutinskih i pozitivnih poruka može trajati samo nekoliko minuta, četiri zadatka planiranja još uvijek vrijede. Navedite ih. 
Prvo, analizirajte situaciju i uvjerite se da je vaša svrha jasna te da o svojoj publici znate dovoljno da sastavite uspješnu poruku. Drugo, prikupite informacije koje vaša publika mora znati. Treće, odaberite odgovarajući medij za poruku, publiku i situaciju kojom se bavite. Četvrto, učinkovito organizirajte svoje informacije.  

#### Kako ćete postupiti kod pisanja rutinskih zahtjeva i pozitivnih poruka. 
- Započnite navođenjem zahtjeva ili glavne ideje 
- U sadržaju navedite neophodne detalje 
- Zaključite srdačnim zahtjevom za određenom akcijom 

#### Strategija za rutinske zahtjeve. Kao i svaka druga poslovna poruka, rutinski zahtjev ima tri dijela. Navedite ih i objasnite kakav pristup ćete primijeniti, kako ćete započeti zahtjev, šta ćete navesti u sadržaju i kako ćete zaključiti poruku? 
Kao i svaka druga poslovna poruka, rutinski zahtjev ima tri dijela: uvod, sadržaj i zaključak. Koristeći direktan pristup, započnite s glavnom idejom, koja je zapravo jasna izjava o vašem zahtjevu. U sadržaju poruke navedite detalje i opravdajte svoj zahtjev. Konačno, zaključite traženjem određene akcije. 

#### Bilo da pišete formalno pismo ili jednostavnu trenutačnu poruku, sadržaj svojeg zahtjeva možete iskoristiti kako biste naveli niz pitanja. Ta lista pitanja pomaže u organizaciji poruke i publici pomaže da identificira informacije koje su vam potrebne. Imajte na umu nekoliko načela. Navedite ih. 
Prvo postavite najvažnije pitanje. Ako je vaša glavna briga trošak, mogli biste započeti pitanjem kao što je: ,,Koja je razlika u trošku prijevoza robe zrakom i kamionom?" Zatim biste mogli postaviti specifično, ali srodno pitanje o plaćanju prije roka. 

Postavljajte samo relevantna pitanja. Kako biste ubrzali odgovor na svoj zahtjev, postavljajte samo ona pitanja koja su bitna za vas glavni zahtjev. Tako će odgovor stići ranije i bolje ćete iskoristiti vrijeme druge osobe. 

U svakom se pitanju bavite samo jednom temom. Ako imate neobičan ili kompleksan zahtjev, razlomite ga na specifična, pojedinačna pitanja kako bi čitatelj mogao odvojeno odgovoriti na svako od njih. Nemojte čitatelja opteretiti dešifriranjem vašeg kompliciranog zahtjeva. Ovako ćete pokazati poštovanje prema vremenu svoje publike i dobit ćete točniji odgovor u manje vremena. 

Kada pišete zaključak u vašem zahtjevu obratite pažnju na tri bitna elementa koja ćete navesti.   
- specifičan zahtjev,  
- informacija o načinu na koji je moguće doći do vas (ukoliko to nije očito) i  
- izraz zahvale ili dobre volje. Međutim, nemojte ,,unaprijed" zahvaljivati čitatelju na suradnji. 

KONTROLNA LISTA: Pisanje rutinskih zahtjeva 
- Navedite svoj zahtjev na početku. 
- Pišite pristojnim, neopterećenim i osobnim tonom. 
- Koristite direktan pristup jer će vaša publika vjerojatno povoljno odgovoriti na vas zahtjev. 
- Budite specifični i precizni u svome zahtjevu. 
  
KONTROLNA LISTA: Pisanje rutinskih zahtjeva 
- Objasnite i opravdajte svoj zahtjev. 
- Opravdajte zahtjev ili objasnite njegovu važnost. 
- Objasnite potencijalne koristi od odgovora. 
- Prvo postavite najvažnija pitanja. 
- Kompleksne zahtjeve razlomite na pojedinačna pitanja od kojih je svako ograničeno na jednu temu. 

KONTROLNA LISTA: Pisanje rutinskih zahtjeva 
- Zahtijevajte specifične akcije u srdačnom zaključku. 
- Olakšajte odgovaranje tako da uključite svoje kontaktne informacije. 
- Izrazite svoju zahvalnost. 
- Jasno navedite bilo kakve važne rokove za zahtjev. 

### PISANJE NEGATIVNIH PORUKA 

#### KONTROLNA LISTA: Odbijanje prigovora 
- Koristite neizravan pristup jer se čitatelj nada i očekuje pozitivan odgovor. 
- Pokažite svoje puno razumijevanje prirode prigovora. 
- Objasnite zašto odbijate zahtjev, bez skrivanja iza politike kompanije. Pružite točne i činjenične podatke o transakciji. 
- Istaknite način na koji su se stvari trebale obavljati umjesto da raspravljate o čitateljevoj nemarnosti. Izbjegavajte bilo kakvu mogućnost klevete.  
- Izbjegavajte iznošenje osobnih stajališta.  
- Završite prijateljskom, pozitivnom i korisnom izjavom 
- Olakšajte čitateljima obavljanje bilo kakvih aktivnosti koje ste predložili. 

#### KONTROLNA LISTA: Pisanje negativnih poruka o zapošljavanju 
A.Odbijanje zahtjeva za zaposleničkim referencama i pismima preporuke 
- Nemojte osjećati obavezu da napišete pismo preporuke ako vam to nije ugodno. 
- Koristite diplomatski pristup kako biste u što manjoj mjeri povrijedili osjećaje zaposlenika. 
- Pohvalite postignuća osobe kojoj pišete. 
- Predložite alternative ako su dostupne. 

B.Odbijanje kandidata za posao 
- Ako možete, odgovorite na sve molbe, čak i ako upotrebljavate poruku-obrazac kako biste potvrdili primitak. 
- Ukoliko koristite izravan pristup, pripazite da ne zvučite bezobzirno ili hladno. 
- Ukoliko  koristite neizravan pristup, nemojte zavaravati čitatelja u ublaživaču ili odgađati lošu vijest više od jedne ili dvije rečenice. 
- Jasno navedite zašto je kandidat odbijen. 
- Ako je moguće, predložite alternative. 

C.Davanje negativnih ocjena radnog učinka 
- Zadržite objektivan i nepristran ton. 
- Izbjegavajte predrasude u jeziku. 
- Usredotočite se na rješenje problema. 
- Svakako dokumentirajte negativne povratne informacije i podijelite ih sa zaposlenikom. 
- Nemojte izbjegavati konfrontacije tako što ćete negativne povratne informacije zadržati za sebe. 
- Od zaposlenika zatražite da preuzme obavezu da poradi na sebi. 

D.Otkazivanje radnog odnosa 
- Točno navedite svoje razloge i potvrdite da su oni objektivno provjerljivi. 
- Izbjegavajte izjave koje bi vašu kompaniju mogle izložiti neopravdanoj tužbi zbog otkaza. 
- Konzultirajte odvjetnike kompanije kako biste razjasnili sve uvjete raskida radnog odnosa. 
- Neka uvjeti raskida odnosa budu što pozitivniji. 

#### KONTROLNA LISTA: Stvaranje negativnih poruka 
A.Odaberite bolji pristup. 
- Odaberite izravan pristup kada je publika svjesna mogućnosti loše vijesti, kada čitatelj nije emotivno vezan uz poruku, kada znate da će čitatelj prvo željeti čuti lošu vijest, kada znate da je nužno pokazati čvrstoću i kada želite obeshrabriti odgovor. 
- Odaberite neizravan pristup kada će vijest vjerojatno iznenaditi ili šokirati čitatelje, kada je vaša publika emotivno vrlo vezana za ishod i kada želite održati dobre odnose s publikom. 

B.Kod neizravnog pristupa, započnite djelotvornim ublaživačem. 
- Uspostavite zajednički teren s publikom. 
- Potvrdite zahtjev, ukoliko odgovarate na zahtjev. 
- Nemojte trivijalizirati čitateljeve probleme. 
- Nemojte čitatelja navoditi da misli kako će vijest biti pozitivna. 

C.Navedite razloge i dodatne informacije. 
- Objasnite zašto je vijest negativna. 
- Količinu detalja prilagodite situaciji i publici. 
- Izbjegavajte objašnjenja kada su razlozi povjerljivi, i to komplicirani ili nevažni za čitatelja. 
- Ukoliko je to prikladno, navedite način na koji planirate ispraviti situaciju ili odgovoriti na negativnu vijest. 
- Potražite savjet pravnika kompanije ako niste sigurni što biste trebali reći.  

D.Jasno navedite lošu vijest. 
- Što pristojnije navedite lošu vijest i taktično upotrebljavajte riječi. 
- Da biste zaštitili osjećaje čitatelja, smanjite naglašenost loše vijesti minimaliziranjem prostora koji ćete joj posvetiti, smještanjem u podređeni položaj ili ugrađivanjem u sredinu odlomka. 
- Ako postoji vjerojatnost da se uslijed izmijenjenih okolnosti vaš odgovor u budućnosti promijeni, objasnite to čitatelju.  
- Naglasite ono ste učinili i što možete učiniti, a ne ono što ne možete ili ne želite. 

E.Završite pozitivnom izjavom. 
- Izrazite najbolje želje, ali nemojte pritom biti površno pozitivni. 
- Predložite akcije koje čitatelj može poduzeti, ukoliko je to prikladno, i poduprite ih neophodnim informacijama. 
- Ohrabrite buduću komunikaciju samo ako ste spremni na dodatnu diskusiju o predmetu. 
- Zadržite pozitivnu perspektivu na budućnost. 
 
#### Kako započinje negativna poruka koja upotrebljava direktan pristup? 
Negativna poruka koja upotrebljava izravan pristup započinje s lošom viješću, nastavlja s izlaganjem razloga nastanka određene situacije ili objašnjenjem odluke i završava s pozitivnom izjavom čija je svrha održavanje dobrog odnosa s publikom. Ovisno o okolnostima, poruka bi također mogla ponuditi alternative ili plan djelovanja kojim će se sporna situacija popraviti. Započinjanje lošom viješću može imati dvije prednosti: (1) poruka može biti kraća i (2) publici se omogućava brže shvaćanje glavne ideje. 

#### Kada morate poslati negativnu poruku, imate pet ciljeva. Navedite ih.  
(1) prenijeti lošu vijest, (2) potaknuti prihvaćanje loše vijesti, (3) zadržati što bolje odnose s publikom, (4) održati dobar imidž svoje organizacije i (5) ukoliko je to prikladno, smanjiti ili eliminirati potrebu za budućom korespondencijom o tom predmetu (međutim, u nekim ćete slučajevima željeti potaknuti raspravu). Očito je ovih pet ciljeva mnogo za jednu poruku. Međutim, ukoliko naučite neke jednostavne tehnike i slijedite proces u tri koraka, moći ćete sastaviti negativne poruke koje smanjuju stres svima koji su uključeni i koje povećavaju učinkovitost vaše komunikacije. 

Pet ciljeva negativnih poruka (pregledni pristup): 
- Iznesite lošu vijest 
- Osigurajte prihvaćanje loše vijesti 
- Zadržite dobre odnose sa čitateljem 
- Održite dobar imidž svoje organizacije 
- Ukoliko je to prikladno, smanjite ili eliminirajte potrebu za budućom korespondencijom 

#### Prilikom planiranja negativne poruke ne možete izbjeći činjenicu da vaša publika ne želi ono što vi imate za reći. Kako biste u što manjoj mjeri naškodili poslovnom odnosu i pritom ohrabrili prihvaćanje vaše poruke, što prioritetno morate učiniti? 
Pažljivo analizirajte situaciju kako biste bolje razumjeli kontekst u kojem će primatelj obraditi vašu poruku. Svakako temeljito provjerite svoj cilj - bilo da je on izravan (kao odbijanje kandidata za posao) ili kompliciran (kao što je pisanje negativne ocjene poslovnih rezultata, čime zaposleniku dajete povratnu informaciju o njegovom dosadašnjem radu, ali mu također pomažete u budućnosti popravi svoj rad).  

#### Kod negativnih poruka odabir odgovarajućeg medija je ključan. Što savjetuju stručnjaci, kako (koji) medij upotrijebiti da se loše vijesti priopće zaposlenicima? 
Kad god je to moguće a  kako bi se iskazalo poštovanje prema njima i kako bi im se pružila prilika da postave pitanja, negativne vijesti se trebaju zaposlenicima saopćiti usmenim putem. Naravno, dostavljanje loših vijesti nikada nije jednostavno, a čini se da sve veći broj menadžera upotrebljava e-mail i druge elektroničke medije za dostavljanje negativnih poruka svojim zaposlenicima. 

#### Loše vijesti o transakcijama, prodaji i distribuciji proizvoda i usluga uvijek su nepoželjne i obično neočekivane. Ovakve poruke imaju tri cilja. Navedite ih.  
(1) izmijeniti očekivanja klijenta, 2) objasniti način na koji planirate riješiti situaciju i (3) popraviti štetu koja je naškodila poslovnom odnosu. 

#### S obzirom na to da će loša vijest razočarati vašu publiku, kakva treba biti vaša  poruka u odnosu na publiku? 
Bitno je da vaša poruka ostane usmjerena na publiku i da bude obazriva prema njezinim potrebama. U sklopu ovog nastojanja, možda ćete trebati svoju poruku prilagoditi kulturnim razlikama ili razlikama između interne i eksterne publike. 

#### Dok primjenjujete proces pisanja u tri koraka na negativne poruke, imajte na umu tri važna aspekta. Navedite ih. 
Prvo, prije no što organizirate glavne teze svoje poruke, odredite je li bolje upotrebljavati izravan ili neizravan pristup. Drugo, prije sastavljanja poruke budite svjesni razlika među kulturama, kao i razlika između interne i eksterne publike. Treće, u duhu usmjerenosti na publiku, svakako održite visoke etičke standarde. 

#### Da biste odabrali najbolji pristup negativnoj poslovnoj poruci - izravan ili neizravan – navedite pitanja na koja trebate odgovoriti. 
Hoće li loša vijest šokirati primatelja? Izravan pristup prikladan je za situacije u kojima ljudi znaju da postoji mogućnost primanja loše vijesti. Međutim, ukoliko bi loša vijest mogla šokirati čitatelje, koristite neizravan pristup kako biste ih pripremili na šok. 

Preferira li publika kratke poruke koje odmah prelaze na stvar? Na primjer, ako znate da vaš šef preferira kratke poruke koje odmah prelaze na bit, upotrijebite izravan pristup. 

Koliko je publici važna vijest? U minornim ili rutinskim situacijama, gotovo je uvijek bolji izravan pristup. Međutim, ukoliko je situacija emocionalno važna publici ili su posljedice značajne, neizravan pristup je prikladniji. 

Morate li održati blizak radni odnos s publikom? Neizravan pristup olakšava ublažavanje loše vijesti i stoga predstavlja bolji izbor kada trebate očuvati dobar odnos. 

Morate li privući pozornost publike? Ukoliko netko nije odgovorio na nekoliko neizravnih poruka, izravan pristup vam može pomoći da privučete njegovu pozornost. U nekim situacijama nemate drugog izbora osim da zaposlenika ili neku drugu osobu suočite sa snažnom porukom, a izravan pristup je pogodniji za ove neugodne situacije. U suprotnom slučaju, ako su čitatelji navikli da od vas primaju rutinske poruke koje nisu hitne. a vi ste suočeni s teškom situacijom koja zahtijeva njihovu trenutačnu pozornost, direktan pristup je bolji. Na primjer, kao većina drugih zajmodavaca, lider hipotekarnih zajmova Countrywide (sada dio Bank of America) svojim klijentima šalje mnoštvo rutinskih i promotivnih poruka - od kojih se mnoge nesumnjivo zanemare i nitko ih ne čita. Međutim, nakon što je zaposlenik ilegalno prodao vrlo osjetljive osobne informacije koje su klijente izložile potencijalnoj krađi identiteta, kompanija je u svojim pismima oštećenim klijentima koristila izravan pristup. Pismo je u prvoj rečenici izvijestilo o krađi identiteta, a zatim je precizno navelo točan tip informacija koje su bile ukradene. Svatko tko je samo usputno pogledao pismo mogao je vidjeti da to nije rutinska poruka. 

Koji je preferirani stil vaše organizacije? Kompanije često imaju specifičan komunikacijski stil koji može varirati od netaktičnog i izravnog do nježnog i neizravnog. Međutim, ukoliko tada primijenite neočekivan stil, to bi moglo biti učinkovito sredstvo za dramatično privlačenje pažnje publike. 

#### Prilikom objavljivanja negativnih vijesti, koje smjernice trebate slijediti. 
Svoj pristup prilagodite situaciji. Blagi porast cijena neće šokirati većinu kupaca. Stoga je izravan pristup prikladan. Međutim, otkazivanje proizvoda na koji ljudi računaju druga je stvar, stoga bi prikladniji bio neizravan pristup kod kojeg polagano gradite vijest. 

Razmotrite specifične potrebe svake grupe. Kao sto prikazuje primjer zatvaranja postrojenja, različiti ljudi imaju različite informacijske potrebe. 

Svakoj publici dajte dovoljno vremena da reagira. Na primjer, zaposlenicima, osobito vrlo stručnim profesionalcima i menadžerima, ponekad treba i do šest mjeseci da pronađu nove poslove. 

Dajte sebi dovoljno vremena za planiranje i odgovaranje. Velika je vjerojatnost da ćete biti obasuti prigovorima, pitanjima ili povratima proizvoda nakon što objavite svoju vijest, stoga svakako pripremite odgovore i dodatne naknadne informacije. 

Potražite pozitivne aspekte, ali nemojte gajiti lažni optimizam. Ako ukidanje rijetko korištenog zaposleničkog doprinosa znači da će zaposlenici uštedjeti novac, tada svakako promovirajte ovaj pozitivan aspekt. S druge strane, kada otpustite 10 000 ljudi, ne dajete im ,,priliku da istraže nove horizonte". To je traumatičan događaj koji i još godinama može imati utjecaj na zaposlenike, njihove obitelji i zajednice. Možda najbolje što tada možete učiniti jest to da ljudima zahvalite na njihovoj dosadašnjoj potpori i zaželite im sreću u budućnosti. 

Kad god je to moguće, minimalizirajte element iznenađenja. Ovaj korak može od vas zahtijevati jaku sposobnost prosudbe, kao i svijest o eventualnim nadležnim zakonima. Općenito, ako prepoznate da postojeći trendovi idu u smjeru negativnih rezultata u skoroj budućnosti, često je najbolje o tome unaprijed obavijestiti publiku. 

Potražite savjet stručnjaka kada niste sigurni. Mnoge značajne negativne obavijesti sadrže važne tehničke, financijske ili pravne elemente koji zahtijevaju stručnost odvjetnika, računovođa ili drugih specijalista.  

#### Kakav pristup najbolje funkcionira kod većine rutinskih negativnih odgovora? Pojasnite svoj odgovor.  
Najbolje funkcionira izravan pristup. Osim što pomaže publici da brzo dobije odgovor i da potraži druge mogućnosti, on također štedi i vaše vrijeme jer je lakše pisati izravnim pristupom nego neizravnim. 

#### Koje stavke (modele) trebate uzeti u obzir prilikom sastavljanja svojih rutinskih poruka? 
Pažljivo upravljajte svojim vremenom. Svoje vrijeme usmjerite na najvažnije odnose i zahtjeve te steknite naviku sastavljanja brzih standardnih odgovora za manje bitne situacije.  

Ako je predmet zatvoren, nemojte implicirati da je još uvijek otvoren. Ako je vaš odgovor stvarno ,,ne", nemojte koristiti izraze poput: ,,Dajte mi vremena da razmislim pa ću vam javiti" kako biste odgodili odbijanje. 

Ponudite alternativna rješenja ako možete. Ako možete pomoći, izvrsno. Međutim, pametno raspolažite svojim vremenom u takvim situacijama. Osim ako je odnos ključan za vašu kompaniju, ne biste trebali trošiti vrijeme na rješavanje tuđih problema. 

Nemojte implicirati da ste spremni pomoći na drugi način ili ponuditi drugu informaciju ako to nije istina. Nemojte svoju negativnu poruku završiti veselim, ali neiskrenim: ,,Molimo kontaktirajte nas ako vam možemo pomoći na drugi način." Prazan pokušaj ublažavanja neprijateljskih emocija mogao bi jednostavno voditi do novog zahtjeva koji ćete morati odbiti. 

#### Naravno, sve poslovne poruke zahtijevaju visoku razinu profesionalnog i etičkog ponašanja, međutim, koji aspekti su naročito važni kada dostavljate loše vijesti i to iz nekoliko razloga.  
Prvo, brojni zakoni i regulative određuju sadržaj i način dostavljanja mnogih poslovnih poruka s potencijalno negativnim sadržajem, kao što je objavljivanje financijskih informacija javne kompanije. Drugo, negativne poruke mogu imati značajan negativan učinak na živote njihovih primatelja. Čak i ako je vijest prenijeta legalno i savjesno, etičnost nalaže da se ovim situacijama pristupi pažljivo i osjetljivo. Treće, emocije se često uzburkaju kada se radi o negativnim porukama, kako za pošiljatelja, tako i za primatelja. Pošiljatelji trebaju kontrolirati svoje emocije, ali također moraju imati u vidu i emocionalno stanje svoje publike.  

#### Slanje negativnih poruka - kao i njihovo primanje - često vodi odgađanju, omalovažavanju i iskrivljavanju loše vijesti. Kako možemo nazvati takvo postupanje? 
Takvo postupanje moglo bi biti neetično, čak i nezakonito.  

Posljednjih su godina dioničari, potrošači, zaposlenici i vladini dužnosnici tužili mnoge kompanije zbog navodnog zadržavanja ili odgađanja negativnih informacija o financijskom stanju kompanije, opasnostima za okoliš i sigurnosti proizvoda. U mnogima od ovih slučajeva problem je bila spora, nepotpuna i netočna komunikacija između kompanije i eksternih zainteresiranih strana. U drugim slučajevima, problem je nastao iz nespremnosti da se pošalju ili prime negativne vijesti unutar organizacije. 


### PISANJE UVJERAVAJUĆIH PORUKA, (EMOTIVNI I LOGIČKI APELI, MARKETINŠKE PRODAJNE PORUKE) 
Cilj učenja: 
- Primijeniti proces pisanja u tri koraka na uvjeravajuće poruke 
- Identificirati sedam načina uspostavljanja kredibiliteta u uvjeravajućim porukama 
- Opisati AIDA model za uvjeravajuće poruke 
- Razlikovati emotivne i logičke apele i raspraviti o načinu njihova uravnoteživanja 
- Opisati sedam ključnih koraka u razvoju markentinških i prodajnih poruka 
- Identificirati korake koje možete poduzeti da izbjegli etičke pogreške u marketinškim i prodajnim porukama 


#### Za uspješno uvjeravanje potrebno je obratiti pozornost na sva četiri aspekta organizacije informacije. Navedite ih.  
Definiranje glavne ideje, ograničavanje opsega, odabir izravnog ili neizravnog pristupa i smisleno grupiranje teza.  

#### Najučinkovitije glavne ideje uvjeravajućih poruka imaju jednu zajedničku stvar. Navedite, što je to zajedničko. 
U njima se radi o primatelju, a ne o pošiljatelju. Na primjer, ako pokušavate druge uvjeriti da vam se pridruže u poslovnom pothvatu, objasnite kako će to pomoći njima, a ne vama. 

Da biste učinkovito ograničili opseg, uvrstite samo informacije koje su publici potrebne da bi ih potaknule na sljedeći korak prema konačnoj odluci ili akciji koju želite. U jednostavnim scenarijima, kao što je uvjeravanje kolega da prisustvuju posebnom sastanku, mogli biste sve što želite reći staviti u jednu kratku poruku.  

#### Odgovorite i argumentirajte , kakav pristup se koristi kod pisanja uvjeravajućih poruka? 
Većina uvjeravajućih poruka koristi neizravan pristup, jer on piscu daje priliku da objasni razloge i da izgradi interes prije no što zatraži odluku ili akciju. Međutim, razmislite o korištenju izravnog pristupa kad god znate da je vaša publika spremna čuti vaš prijedlog. 
 

#### Argumentirajte, što utječe na vaš odabir pristupa pisanju uvjeravajućih poruka (izravan/neizravan)?  
Na vaš odabir izravnog ili neizravnog pristupa također utječe i razina vašeg autoriteta,  stručnosti ili moći unutar organizacije. Općenito, što imate više ovih kvaliteta u nekoj situaciji, to je veća vjerojatnost postizanja uspjeha upotrebom izravnog pristupa jer će članovi  publike biti skloniji prihvaćanju onoga što imate za reći. Suprotno tome, ako pišete o temi za koju niste priznati stručnjak, ili ako pokušavate uvjeriti visoke menadžere, neizravan pristup je obično bolji jer vam on omogućuje da izgradite kredibilitet dok predstavljate svoju argumentaciju. 

#### Uvjeravajuće poruke često dolaze nepozvane, a nekad su i nepoželjne, stoga je presudno usvajanje „ti“ stava u pisanju. Većina ljudi neće uopće niti obratiti pozornost na vašu poruku, a kamoli odgovoriti, ako ih se ona direktno ne tiče. Kako možete utjecati da prijem poruke bude srdačniji? 
Srdačniji prijem možete ohrabriti (1) upotrebom pozitivnog i pristojnog jezika, (2) razumijevanjem i poštivanjem kulturnih različitosti, (3) pokazivanjem osjetljivosti prema organizacijskoj kulturi i (4) poduzimanjem koraka kojima ćete uspostaviti svoj kredibilitet. 

Pozitivan jezik obično prirodno dolazi uz rutinske poruke jer promovirate ideju ili proizvod za  koji vjerujete da vašoj publici donosi korist. Međutim, pristojan jezik ne dolazi automatski kao što to možda mislite. Nemojte uvrijediti čitatelje impliciranjem da su nesposobni donijeti pametne odluke bez vašeg mudrog savjeta. 

Iskazivanje razumijevanja i poštovanja prema kulturnim razlikama ključno je za uvjeravanje. Na primjer, agresivna i čvrsta tehnika prodaje vjerojatno će uroditi neprijateljstvom francuske publike. U Njemačkoj, gdje se ljudi obično fokusiraju na tehničke stvari, svakako pružite čvrste podupiruće dokaze za sve poruke. U Švedskoj se publika obično usredotočuje na teoretska pitanja i strateške implikacije, dok se američka publika obično brine oko praktičnijih stvari. 

#### Prema recentnim istraživanjima, većina menadžera precjenjuje vlastiti kredibilitet. Navedite karakteristike koje su ključne za izgradnju i održavanje kredibiliteta.  
One uključuju poštenje, objektivnost, svijest o potrebama publike, znanje, stručnost, potvrde, performanse i komunikacijski stil. 

7. Uz karakteristike koje su ključne za izgradnju i održavanje kredibiliteta, kredibilitet možete poboljšati i određenim tehnikama. Navedite ih. 
Koristite jednostavan jezik. U većini situacija uvjeravanja, vaša će publika biti oprezna, tražit će u tekstu fantastične tvrdnje, nepotkrijepljene opise i emocionalnu manipulaciju. 

Svoju poruku poduprite činjenicama. Pružite objektivne dokaze svojih obećanja. 

Identificirajte svoje izvore. Obavještavanje publike o izvoru informacija koje ste naveli povećava vaš kredibilitet, osobito ako vaša publika već poštuje te izvore. 

Naglasite zajednički interes. Ukoliko s članovima publike dijelite uvjerenja, stavove i prethodna iskustva, to će im pomoći da se identificiraju s vama. 

Budite objektivni. Sposobnost razumijevanja i uvažavanja svih aspekta spornog pitanja pomoći će vam da predstavite poštene i logične argumente u svojoj uvjeravajućoj poruci. 

Pokažite svoje dobre namjere. Ukoliko razmišljate o onom što je najbolje za publiku, to će vam pomoći u sastavljanju učinkovitih i etičnih uvjeravajućih poruka. 

Izbjegavajte ,,čvrstu prodaju". Nesumnjivo ste iskusili „čvrstu prodaju“, agresivan pristup koji koristi jak i emotivan jezik, kao i taktiku vršenja pritiska, kako bi se ljude uvjerilo da na brzinu donesu čvrstu odluku. Publika obično instinktivno odbija ovakav pristup jer osobe koje ga koriste obično ispadnu više usmjerene na ispunjavanje svojih vlastitih ciljeva nego na zadovoljavanje potreba svoje publike. Suprotno tome, „meka prodaja" više je poput ugodnog razgovora u kojem pošiljatelj uvjerava 

#### Čak i ako imate moć da druge prisilite da naprave ono što vi želite, uvjeravanje je učinkovitije nego prisiljavanje. U kontekstu procesa u tri koraka, učinkovito uvjeravanje uključuje četiri ključne strategije. Navedite ih. 
Uokvirivanje argumenata, uravnoteživanje emotivnog i logičkog apela, učvršćivanje svoje pozicije i predviđanje prigovora.  

#### Kao što je ranije naznačeno, većina uvjeravajućih poruka koristi neizravan pristup. Stručnjaci za uvjeravajuću komunikaciju razvili su brojne modele za takve poruke. Navedite jedan od najpoznatijih modela. 
Jedan od najpoznatijih je AIDA model,  

#### AIDA model poruke organizira u četiri faze. Navedite ih. 
Pozornost. Vaš prvi cilj je uključiti svoje čitatelje i slušatelje tako da ih potaknete da žele čuti više o vašoj glavnoj ideji. Napišite kratku i uvjerljivu rečenicu, bez pretjeranih tvrdnji ili nebitnih teza. Potražite zajednički teren na kojem ćete izgraditi svoj argument. Iako želite biti pozitivni i samouvjereni, nemojte započinjati čvrstom prodajom – nametljivim i agresivnim uvodom. Zbog toga publika često zauzima obrambeni stav. 

Interes. Objasnite svojoj publici važnost poruke. Nastavljanjem teme kojom ste započeli, stvorite detaljniju sliku problema čije rješenje nudite (bilo da je riječ o novoj ideji, novom procesu, novom proizvodu ili bilo čemu drugom). 

Želja. Pomognite članovima publike da prihvate vašu ideju tako da objasnite kako će im promjena koristiti, bilo osobno, bilo profesionalno. Smanjite otpor identificiranjem bilo kakvih pitanja koja e publika možda imati i odgovaranjem na njih unaprijed. Ako je vaša ideja kompleksna, možda ćete morati objasniti kako biste je implementirali. U sljedećem odjeljku poduprite svoje tvrdnje kako biste povećali spremnost publike da poduzme akcije koje predlažete. 

Akcija. Predložite akciju koju želite da čitatelji poduzmu i izrazite je na način koji ističe koristi za njih ili za organizaciju koju predstavljaju. Olakšajte poduzimanje akcije što više možete i ponudite svoju pomoć, ukoliko je to prikladno. Svakako uključite sve informacije koje su publici potrebne za djelovanje, uključujući rokove i kontaktne podatke. 

#### AIDA model prilagođen je korištenju u neizravnom i izravnom pristupu. Argumentirano pojasnite kako ćete postupiti u jednom i drugom pristupu u odnosu na glavnu ideju poruke? 
AIDA model prilagođen je korištenju u neizravnom pristupu i dopušta vam da svoju glavnu ideju sačuvate za fazu akcije. Međutim, možete ga upotrebljavati i u izravnom pristupu, pa u tom slučaju svoju glavnu ideju koristite za privlačenje pozornosti, argumentima izgradite interes, želju stvorite dokazima, a u akcijskoj fazi ponovno istaknite svoju glavnu ideju skupa s konkretnom akcijom koju želite da vaša publika poduzme. 

Kada vaš AIDA poruka upotrebljava neizravan pristup, a dostavljate je memorandumom ili e-mailom, imajte na umu da je predmet poslovne komunikacije prvo što će čitatelj pročitati. Izazov je u tome da ga učinite dovoljno interesantnim i relevantnim kako biste zadobili čitateljevu pozornost, a da pritom ne otkrijete glavnu ideju. Ako u predmet poslovne komunikacije stavite svoj zahtjev, mogli biste dobiti samo brz negativan odgovor prije no što uopće dobijete priliku predstaviti svoje argumente: 

#### Bilo da je riječ o izravnom ili neizravnom pristupu, AIDA i slični modeli imaju ograničenja. Navedite ih.  
Bilo da je riječ o izravnom ili neizravnom pristupu, AIDA i slični modeli imaju ograničenja. Prvo, AIDA je jednosmjerna metoda koja zapravo govori prema publici, a ne s njom.. Drugo, AIDA je izgrađena oko jednog događaja, kao što je traženje od publike da donese odluku, umjesto da gradi obostrano koristan dugotrajan odnos.AIDA je još uvijek vrijedan alat za postizanje određene svrhe, ali, konverzacijski pristup je primjereniji današnjim društvenim medijima. 

Upotreba AIDA modela učinkovit je način organizacije većine uvjeravajućih poruka: 
- Pozornost (Attention) 
- Interes (Interest) 
- Želja (Desire) 
- Akcija (Action 

### PLANIRANJE, PISANJE I DOVRŠAVANJE IZVJEŠTAJA I PRIJEDLOGA 
Ciljevi učenja: 
- Primijeniti proces pisanja u tri koraka na izvještaje i prijedloge 
- Objasniti vrijednost plana rada u razvoju dugačkih izvještaja 
- Navesti ključne elemente poslovnog plana 
- Identificirati tri koraka za postizanje učinkovite organizacije online izvještaja i drugih web sadržaja 
- Raspraviti tri glavna načina organiziranja analitičkih izvještaja 
- Objasniti kako odabrati organizacijsku strategiju za pisanje prijedloga 

 

1. Pojasnite, što su Izvještaji?  

Izvještaji su pisani iskazi koji objektivno prenose informacije o određenom aspektu poslovanja.  

2. Pojasnite, što su informativni izvještaji? 

Informativni izvještaji nude podatke, činjenice, povratne informacije i druge tipove informacija, bez analize ili preporuke.  

3. Pojasnite što nude Analitički izvještaji? 

Analitički izvještaji nude i informaciju i analizu, a mogu sadržavati i preporuke.  

4. Pojasnite, Prijedloge (kakva je to vrsta izvještaja?) 

Prijedlozi su posebna vrsta izvještaja koja kombinira dostavljanje informacija i uvjerljivu komunikaciju. 

5. Informativni izvještaji često odgovaraju na unaprijed određenu potrebu i moraju ispuniti konkretna očekivanja publike. Navedite jedan primjer. 

 

Informativni izvještaji često odgovaraju na unaprijed određenu potrebu i moraju ispuniti konkretna očekivanja publike. Na primjer, od vas bi se moglo zatražiti pisanje izvještaja koji potvrđuje usklađenost vaše kompanije s vladinim regulativama, izvještaja koji sumira prodaju ili izvještaja koji prati proces - svi oni imaju publiku koja očekuje određenu informaciju u određenom formatu. Kod drugih informativnih izvještaja morat ćete otkriti potrebe publike kako biste mogli definirati najpovoljniju svrhu. 

 

6. Najbolji način da osigurate dobar rad u skladu s rasporedom je pažljivo promišljanje plana rada. Identificiranjem zadataka koje morate obaviti, osigurat ćete da ni jedan dio nije preskočen. 

Formalni plan rada kljucan je alat za planiranje i upravljanje kompleksnim projektima pisanja izvještaja. Službeni plan rada može uključivati niz elemenata. Navedite ih. 

Ukoliko sami pripremate plan rada, on može biti relativno neformalan: jednostavan popis koraka koje planirate napraviti i procjena njihovog redoslijeda i vremenskog rasporeda. Međutim, za kompliciranije projekte, osobito one koji uključuju nekoliko članova tima, trebat će pripremiti služben i detaljan plan rada koji može usmjeravati obavljanje mnogih zadataka tijekom duljeg vremenskog razdoblja. Za konzultante i druge, čiji rad rezultira službenim izvještajem, plan rada može postati i temelj za ugovor ukoliko je prijedlog prihvaćen. Službeni plan rada može uključivati sljedeće elemente (osobito prva dva): 

    Izjava o problemu ili prilici. Izjava o problemu razjašnjava izazove s kojima se suočavate, pomaže vam (i drugima koji rade s vama) da ostanete usredotočeni na sržna pitanja i svima olakšava izbjegavanje smetnji koje će se vjerojatno pojaviti putem. 

    Izjava o svrsi i opsegu vašeg istraživanja. Izjava o svrsi opisuje ono što želite postići i tako određuje ograničenja vašeg rada. Određivanje predmeta koje ćete obrađivati i onih koje nećete osobito je važno za kompleksna istraživanja. 

    Rasprava o zadacima koje treba ostvariti. U jednostavnim izvještajima će popis zadataka koje treba ostvariti biti kratak i vjerojatno očit. Međutim, u dužim izvještajima i kompleksnim istraživanjima potreban je iscrpan popis kako biste mogli rasporediti vrijeme potrebno za klijente, rukovoditelje ili pružatelje usluga izvan organizacije, poput istraživača tržišta ili trgovina za tiskanje. 

    Opis dodatnih proizvoda ili aktivnosti koje će rezultirati iz vašeg istraživanja. U mnogim slučajevima jedini je ishod vaših napora sam izvještaj. U drugim slučajevima, morat ćete stvoriti nešto ili obaviti neki zadatak osim dovršavanja izvještaja. Neka ova očekivanja budu jasna na početku. 

    Pregled projektnih zadataka, rasporeda i zahtjeva za resursima. Navedite tko je odgovoran za što, kada će zadaci biti izvršeni i koliko će istraživanje koštati. Ukoliko je uključeno više od jedne osobe, možda bi bilo dobro uključiti i kratak odjeljak o koordiniranju pisanja i stvaranja izvještaja, primjerice kada koristite wiki za razvoj sadržaja izvještaja. Ukoliko postoje vremenska ili novčana ograničenja te ograničenja osoblja i podataka koja će utjecati na kvalitetu izvještaja, odmah ih identificirajte. 

    Plan akcija nakon dostavljanja izvještaja. Naknadne akcije mogu biti jednostavne poput provjeravanja jesu li ljudi primili potrebne informacije ili kompleksne poput provođenja dodatnog istraživanja za procjenu rezultata prijedloga uključenih u izvještaj. Čak i neslužbene naknadne akcije mogu vam pomoći u poboljšavanju vaših   budućih izvještaja i u davanju do znanja kako vam je stalo do učinkovitosti svog djela i njegovog učinka na organizaciju.  

    Radna skica. Neki planovi rada uključuju i probnu skicu izvještaja kao što je dolje prikazani plan. 

 

 

7. Da biste prikupili informacije kojima ćete ispuniti potrebe publike, možda ćete morati koristiti brojne tehnike. Navedite neke od tih tehnika. 

 

Da biste prikupili informacije kojima ćete ispuniti potrebe publike, možda ćete morati koristiti brojne tehnike. Na primjer, istraživači tržišta u Kenwood U.S.A., informacije prikupljaju na brojne načine, od provođenja anketa, osobnih intervjua i prikupljanja anegdotalnih povratnih informacija od potrošača i trgovaca na malo do analiziranja industrijskih publikacija i marketinških materijala konkurencije. 

Velik opseg informacija u mnogim izvještajima i prijedlozima zahtijeva pažljivo planiranje - a čak može zahtijevati i zaseban istraživački projekt samo da bi se prikupili potrebni podaci i informacije. Kao što je ranije istaknuto, trebali biste odrediti prioritete među informacijskim potrebama prije no što započnete i usredotočiti se na najvažnija pitanja. Kad god je to moguće, pokušajte ponovno iskoristiti ili prilagoditi postojeće informacije kako biste uštedjeli vrijeme. 

 

8. Odgađanjem zaključaka i preporuka do završetka svojeg izvještaja, što (moguće) implicirate?  

Implicirate da ste objektivno odvagnuli dokaze. Također implicirate da sposobnosti rasuđivanja publike stavljate ispred vlastitih sposobnosti jer su članovi publike sposobni sami izvlačiti zaključke kada imaju pristup svim činjenicama. 

 

9. Bez obzira kako strukturirali svoj argument, pri organiziranju izvještaja ili prijedloga imajte na umu bitne odrednice (točke). Navedite ih. 

    Shvatite i ispunite očekivanja publike. Određena publika očekuje, pa čak i zahtijeva, određenu organizaciju, a vaš bi izvještaj mogao biti odbijen ukoliko ne udovoljava tim zahtjevima. Druga vam publika dozvoljava određenu fleksibilnost, dok god vas izvještaj sadrži prave kategorije informacija. Kad god je to moguće, proučite primjer uspješnog izvještaja prije no što napišete izvještaj sličan njemu. 

    Odaberite format koji je prikladan za zadatak. Za izvještaje od pet stranica ili manje, memorandum ili pismo (ili elektronički ekvivalent) često su dovoljni. Za duže izvještaje, trebat će uključiti mnoge elemente službenog izvještaja o kojemu će biti riječi u kasnijim poglavljima. 

    Budite što kraći. Vaši čitatelji će cijeniti vašu sažetost, a vi ćete povećati vjerojatnost prijenosa svoje poruke. 

    ,,Razgovorom" pronađite put kroz skicu. Prilikom skiciranja sadržaja, koristite informativne (,,razgovorne") naslove umjesto jednostavnih deskriptivnih (,,tematskih) naslova. Formulirani u obliku pitanja ili sažetka, informativni naslovi vas prisiljavaju da stvarno razmislite o sadržaju umjesto da jednostavno identificirate općenito tematsko područje. Upotreba informativnih naslova također olakšava zajedničko pisanje i uklanja nedoumice oko obaveza pisanja svake osobe. 

 

10. Što sadrži koncept pisanja (u tri koraka) izvještaja i prijedloga? 

 

 

KONTROLNA LISTA: Primjena procesa u tri koraka na izvještaje i prijedloge 

 

 

    Analizirajte situaciju. 

    Jasno definirajte svoj cilj prije no što počnete pisati. 

    Ukoliko morate postići nekoliko ciljeva u izvještaju, unaprijed ih identificirajte. 

    Pripremite plan rada koji će usmjeravati vaše napore. 

 

    Skupite informacije. 

    Odredite je li potrebno pokretanje zasebnog istraživačkog projekta za skupljanje nužnih informacija. 

    Kad god je to moguće, ponovno iskoristite ili prilagodite postojeće materijale. 

 

    Odaberite pravi medij. 

    Svoje odluke temeljite na očekivanjima publike (ili zahtjevima, ukoliko je to slučaj). 

    Razmislite je li potrebno komentirati, revidirati, distribuirati i pohraniti. 

    Zapamtite da i sam medij koji ste odabrali također šalje poruku. 

 

    Organizirajte informacije. 

    Koristite izravni pristup ukoliko vam je publika sklona. 

    Koristite neizravni pristup ako je publika skeptična. 

    Koristite neizravni pristup kada se ne želite izložiti riziku da ispadnete arogantni. 

    Kombinirajte pristupe ukoliko će vam to pomoći da poduprete svoju primarnu poruku. 

 

 

11. Informativni izvještaji pružaju informacije potrebne zaposlenicima, menadžerima i drugima kako bi mogli donijeti odluke i djelovati. Iako postoje deseci posebnih formata, oni se mogu grupirati u četiri općenite kategorije. Navedite ih. 

 

    Izvještaji o praćenju i kontroliranju operacija. Kao što se liječnici oslanjaju na medicinske izvještaje da bi vidjeli kako funkcioniraju određeni sustavi u tijelu pacijenta, poslovni menadžeri se oslanjaju na širok raspon izvještaja da bi vidjeli kako funkcioniraju različiti sustavi u njihovoj kompaniji. Planovi uspostavljaju očekivanja i smjernice za vođenje budućih akcija. Operativni izvještaji daju povratne informacije o širokom rasponu organizacijskih poslova, uključujući prodaju, zalihe, troškove, pošiljke i druge aspekte poslovnih operacija. Izvještaji o osobnim aktivnostima pružaju informacije o iskustvima pojedinca tijekom prodajnih posjeta, konferencija, marketinških istraživačkih putovanja i drugih aktivnosti. 

    Izvještaji o implementiranju politika i procedura. Izvještaji su najuobičajenije sredstvo za prenošenje smjernica, odobrenih procedura i drugih organizacijskih odluka. Izvještaji o politici skiciraju procedure koje su zaposlenici obvezni slijediti. Dokumenti o stajalištu poseban su tip izvještaja o politici i oni skiciraju službeni stav pojedinog rukovoditelja (ili cijele organizacije) o pitanjima koja utječu na uspjeh kompanije. 

    Izvještaji o usklađenosti. Čak i od najmanjih tvrtki zahtijeva se dokazivanje usklađenosti s nekom vrstom vladinih regulativa. Neki izvještaji o usklađenosti, poput kvartalnih i godišnjih poreznih izvještaja, odnose se na sve tvrtke. Drugi se odnose na određene industrije, kompanije koje koriste opasne materijale, konkretne profesionalne funkcije ili druge posebne čimbenike. Izvještaji o usklađenosti obično se sastavljaju u određenim formatima koji se moraju precizno slijediti. 

    Izvještaji za dokumentiranje napretka. Izvještaji o napretku variraju od jednostavnih ažuriranja stanja do iscrpnih izvještaja koji uključuju elemente poput izmjerenog stanja u usporedbi s ciljevima, usporedbe budžeta sa stvarnim troškovima i popisa tekućih pitanja i rizika. 

 

12. Neka priroda onoga što opisujete diktira strukturu vašeg teksta. Informativni izvještaji koriste predmetnu organizaciju, razmještaj materijala u skladu s jednim predmeta. Navedite ih. 

    Usporedba. Ukoliko morate prikazati sličnosti i razlike (ili prednosti i nedostatke) između dva ili više predmeta, svoj izvještaj organizirajte na način koji vašim čitateljima pomaže da jasno vide te sličnosti i razlike. 

    Važnost. Ukoliko dajete pregled pet linija proizvoda, svoju studiju biste mogli organizirati u skladu s prodajom svake linije proizvoda, počevši s linijom koja donosi najveće prihode i završavanjem s linijom koja donosi najmanje prihoda. 

    Redoslijed. Ukoliko proučavate proces, raspravite ga korak po korak u skladu s redoslijedom. 

    Kronologija. Kada istražujete lanac događaja, studiju organizirajte tako da prvo navedete što se dogodilo u siječnju, zatim u veljači itd. 

    Prostorna orijentacija. Ukoliko objašnjavate kako fizički objekti rade ili kako fizički prostor izgleda, opišite ga s lijeva na desno (ili s desna na lijevo, u nekim kulturama), od vrha prema dnu, od vanjštine prema unutrašnjosti - odnosno kojim god redom ima smisla; samo budite dosljedni. 

    Geografija. Ukoliko je lokacija važna, svoju studiju organizirajte prema geografiji, na primjer prema regiji ili prema državi. 

    Kategorija. Ukoliko je od vas zatraženo da date pregled nekoliko različitih aspekata određenog predmeta, razmotrite ga kategoriju po kategoriju, na primjer, po prodaji, profitu, trošku ili investiciji. 

Koji god obrazac odabrali, koristite ga dosljedno kako bi čitatelji mogli jednostavno pratiti vašu raspravu od početka do kraja. Naravno, određeni izvještaji (poput izvještaja o usklađenosti ili o praćenju i kontroliranju) moraju slijediti propisani tijek. 

13. Najvažniji izvještaj koji ćete ikada dobiti priliku pisati je poslovni plan za novi poslovni pothvat. Službeniji plan, koji je apsolutno nužan kada želite uvjeriti druge ljude da ulože ili da se pridruže vašoj organizaciji, trebao bi pokriti određene točke. Navedite ih. 

    Sažetak. Na jednoj ili dvije stranice sažmite svoj poslovni koncept, osobito poslovni model koji definira kako će kompanija generirati prihode i stvarati profit. Opišite svoj proizvod ili uslugu, kao i tržišni potencijal koji ima. Istaknite neke stvari o vašoj kompaniji i njezinim vođama koje će kompaniju razlikovati od konkurencije. Sažmite svoje financijske projekcije i povrat novca koji investitori mogu očekivati od svojeg ulaganja. Navedite koliko će vam novca biti potrebno od investitora i zajmodavaca i kako će se on potrošiti. 

    Misija i ciljevi. Objasnite svrhu svog posla i ono što se nadate postići - i uvjerite se da ovu misiju možete ispunjavati sa strašću, u dobru i zlu, sa svakim atomom energije i privrženosti koji imate. 

    Kompanija i industrija. Pružite potpunu pozadinsku informaciju o porijeklu i strukturi vašeg pothvata te o karakteristikama industrije u kojoj se namjeravate natjecati. 

    Proizvodi ili usluge. Koncizno opišite svoje proizvode i usluge s fokusom na njihovim posebnim karakteristikama i njihovoj privlačnosti za korisnika. 

    Tržište i konkurencija. Pružite podatke koji će uvjeriti investitore da razumijete svoje ciljno tržište i da možete postići svoje prodajne ciljeve. Svakako identificirajte snage i slabosti svojih konkurenata. 

    Menadžment. Sažmite iskustvo i kvalifikacije ključnih menadžera u vašoj kompaniji. U dodatku priložite njihove životopise. 

    Marketinška strategija. Uključite projekcije količina prodaje i tržišnog udjela; skicirajte strategiju identificiranja i dopiranja do potencijalnih kupaca, određivanja cijena, pružanja podrške kupcima i fizičkog dostavljanja svojih proizvoda i usluga. Kad god je to moguće, uključite dokaze o naklonosti kupaca, poput narudžbi proizvoda unaprijed. 

    Dizajnerski i razvojni planovi. Ukoliko vaš proizvod zahtijeva dizajniranje ili razvoj, opišite prirodu i opseg onoga što treba učiniti, uključujući troškove i moguće probleme. Za nove ili neobične proizvode, možda bi bilo korisno objasniti način proizvodnje proizvoda. 

    Operativni plan. Navedite informacije o objektima, opremi i zahtjevima za zaposlenicima. 

    Ukupan raspored. Predvidite važne prekretnice u rastu i razvoju kompanije, kao i razdoblje u kojem morate imati potreban broj djelatnika i trenutke u kojima će vaši proizvodi biti spremni za tržište. 

    Kritični rizici i problemi. Identificirajte sve negativne čimbenike i iskreno ih raspravite. 

    Financijska predviđanja i zahtjevi. Uključite detaljan proračun početnih i operativnih troškova, kao i projekcije prihoda, troškova i tijekova novca za prvih nekoliko godina poslovanja. Identificirajte financijske potrebe kompanije, kao i potencijalne izvore, ukoliko je prikladno. 

    Izlazna strategija. Objasnite kako će investitori moći profitirati od svojih investicija, na primjer, putem javne ponude dionica, prodaje kompanije ili otkupom investicijskih uloga. 

 

14. Koja je svrha analitičkih izvještaja? 

Svrha analitičkih izvještaja je analiziranje, razumijevanje i objašnjavanje - promišljanje problema ili prilike te otkrivanja utjecaja koji ima na kompaniju i smišljanje reakcije kompanije. U mnogim slučajevima, od vas će se također očekivati da na temelju vaše analize donesete i preporuku.  

15. Analitički izvještaji spadaju u tri glavne kategorije. Navedite ih. 

    Izvještaji o procjenjivanju prilika. Svaka poslovna prilika sa sobom nosi određeni stupanj rizika te zahtijeva brojne odluke i akcije kako bi se prilika iskoristila. Na primjer, izvještaji o analizi tržišta koriste se kada treba procijeniti vjerojatnost uspjeha novih proizvoda ili prodajnih inicijativa identificiranjem potencijalnih prilika, kao i konkurentskih prijetnji i drugih rizika. Izvještaji o istraživanju ispituju financijske aspekte predloženih odluka, primjerice kupovine druge kompanije. 

    Izvještaji o rješavanju problema. Menadžeri često traže izvještaje o traženju uzroka problema kada moraju shvatiti zašto nešto ne radi kako treba i što se može učiniti da bi se situacija popravila. Varijacija, izvještaj o analizi neuspjeha proučava događaje koji su se zbili u prošlosti i pokušava izbjeći slične probleme u budućnosti. 

    Izvještaji za potporu odlukama. Izvještaji o izvedivosti potrebni su kada menadžeri moraju istražiti posljedice odluka koje se spremaju donijeti (kao što je promjena agencije za oglašavanje ili mijenjanje materijala koji se koriste u proizvodnom procesu). Opravdavajući izvještaji opravdavaju odluku koja je već donijeta. 

 

16. Pisanje analitičkih izvještaja predstavlja veći izazov od pisanja informativnih izvještaja iz tri razloga.  

Prvo, vi radite više od jednostavnog dostavljanja informacija - vi također promišljate problem ili priliku te predstavljate svoje zaključke. Niti najbolje pisanje i svijetu ne može nadoknaditi nedostatke u analizi. Drugo, nakon završetka analize, svoje stavove morate predstaviti na vjerodostojan način. Treće, analitički izvještaji često uvjeravaju druge ljude da donesu važne financijske odluke i odluke o osoblju, stoga vaši izvještaji nose dodatnu odgovornost za posljedice ovih odluka. 

 

17. Da biste lakše definirali problem kojim će se baviti vaš analitički izvještaj, morate odgovoriti na određena pitanja. Navedite ih. 

    Što se mora odrediti? 

    Zašto je tema važna? 

    Tko je upleten u situaciju? 

    Gdje je problem lociran? 

    Kako je situacija započela? 

    Kada je započela? 

 

7. OBLIKOVANJE PORUKA ZA ELEKTRONIČKE MEDIJE 

 

 

Ciljevi učenja:  

    Usporediti prednosti i nedostatke dostupnih elektroničkih medija za kratke poruke 

    Navesti šest smjernica za stvaranje uspješnog sadržaja u društvenim medijima 

    Objasniti potrebu da se e-mail smatra profesionalnim medijem i identificirati karakteristike učinkovitog predmetnog retka u e-mailu 

    Identificirati smjernice za uspješno trenutačno dopisivanje (IM) na radnom mjestu 

    Opisati ulogu blogiranja u suvremenoj poslovnoj komunikaciji i objasniti kako se proces pisanja u tri koraka može prilagoditi blogiranju 

    Objasniti kako se proces pisanja u tri koraka može prilagoditi podcastu 

 

 

 

1. Pojasnite pojam (predmetni redak) i obrazložite njegovu važnost kod e-mail poruka 

 

Pisanje učinkovitih predmetnih redaka - Predmetni redak možda se čini kao nevažan detalj, ali on je ustvari jedan od najvažnijih dijelova svake e-mail poruke jer primateljima pomaže da odluče koje poruke pročitati i kada ih pročitati. Predmetni redak koji nedostaje ili je loše napisan često uzrokuje brisanje poruka, a da se one nikada niti ne otvore. Da biste zadobili pozornost svoje publike, uvjerite se kako je predmetni redak informativan i uvjerljiv. Uzdignite se iznad jednostavnog opisivanja ili klasificiranja svoje poruke; iskoristite priliku da potaknete interes ključnim riječima, citatima, uputama ili pitanjima: 

 

 

2.  Kontroliranje svojih emocija. Ukoliko ste ljuti_iznervirani, smirite se prije sastavljanja i slanja e-mail poruke. Prije nego pošaljete poruku postavite si neka važna pitanja. Navedite ih. 

 

Postavite si dva pitanja: ,,Bih li ovo rekao svojoj publici u lice?" I drugo, ,,Mogu li se nositi s činjenicom da će ova poruka postati stalan dio komunikacijske arhive kompanije?" Zapamtite kako je primatelj u komunikacijskom odnosu ljudsko biće od krvi i mesa - i da se vaša poruka može jednostavno proslijediti i pohraniti zauvijek. 

3. Što je bitno imati na umu a odnosi se na e mail na radnom mjestu? 

Najvažnija stvar koju je potrebno primijetiti o e-mailu na radnom mjestu jest da je poslovni e-mail bitno drugačiji od osobnog e-maila. Očekuje se veća kvaliteta pisanja, a posljedice koje mogu imati loše pisanje ili slaba prosudba su ozbiljnije. Na primjer, u brojnim pravnim tužbama i kaznenim postupcima koji uključuju sve u rasponu od seksualnog napastovanja do financijskih prevara, e-mail i drugi oblici elektroničkih poruka korišteni su kao dokazi. Druga sporna pitanja o e-mailu uključuju mogućnost otkrivanja povjerljivih informacija i mogućnost izlaganja kompanijinih mreža sigurnosnim problemima. 

4. Kako bi minimalizirale potencijalne probleme, mnoge suvremene kompanije donose pravilnike koji reguliraju uporabu e-maila. Što sadrže rečeni pravilnici? 

 

Kako bi minimalizirale potencijalne probleme, mnoge suvremene kompanije donose pravilnike koji reguliraju uporabu e-maila. To uključuje i ograničenja osobne uporabe službenog e-maila, kao i ograničenje slanja materijala koji bi se mogao smatrati neprikladnim. Prema jednom istraživanju, više od četvrtine američkih poslodavaca otpustilo je zaposlenike zbog zloupotrebe službenih e-mail sustava. Osim toga, gotovo jednak postotak poslodavaca sada prati interni e-mail, a polovica njih prati i eksterni. To praćenje može uključivati automatsko skeniranje upotrebom softvera koji je programiran da traži osjetljiv sadržaj, ali praćenje se može provoditi i osobno tako da sigurnosno osoblje doslovno čita odabrane e-poruke. 

5. Na koje postupke i djelatnosti se odnosi pojam E-mail higijena 

E-mail higijena odnosi se na sve ono što kompanija poduzima kako bi e-mail održao čistim i sigurnim - od blokiranja spama i antivirusne zaštite do filtriranja sadržaja. Neovisno o službenim politikama, svaki korisnik e-maila ima odgovornost da izbjegava postupke koji bi mogli izazvati probleme, od preuzimanja softvera zaraženog virusom do slanja neprimjerenih fotografija.  

6. Kada ste spremni odaslati svoju poruku, zastanite prije no što kliknete na Šalji i provjerite ono što radite. Što to trebate provjeriti? 

Dvaput provjerite adrese kako bi ste bili sigurni da ste uključili one koji su neophodni - i nikoga drugoga. Nemojte kliknuti na Odgovori svima kada želite kliknuti na Odgovori. U suprotnom, mogli biste se osramotiti ili čak ugroziti svoju karijeru. Nemojte uključivati ljude u polja cc (courtesy copy) i bcc (blind courtesy copy) ako ne znate kako ove opcije rade. (Svi primatelji poruke mogu vidjeti tko je naveden u cc retku, ali ne i primatelje navedene u bcc retku.) Također, nemojte podesiti prioritet poruke na ,,visoko" ili ..hitno" osim ako je vaša poruka stvarno hitna. 

7.Što sadrži naputak „Odnosite se prema e-mailu kao prema profesionalnom komunikacijskom mediju“. 

 

KONTROLNA LISTA: Stvaranje učinkovitih e-mail poruka 

 

 

    Odnosite se prema e-mailu kao prema profesionalnom komunikacijskom mediju. 

    Zapamtite da je poslovni e-mail službeniji od osobnog e-maila. 

    Shvatite da e-mail poruke nose jednaku pravnu težinu kao i drugi poslovni dokumenti. 

    Slijedite službenu e-mail politiku; shvatite način na koji vaša kompanija ograničava upotrebu e-maila. 

    Prakticirajte dobru e-mail higijenu tako da ne otvarate sumnjive poruke, ažurirate antivirusnu zaštitu i slijedite smjernice kompanije. 

 

 

8. Što sadrži naputak „Prilagodite proces u tri koraka radi učinkovitih e-mail poruka“. 

 

 

KONTROLNA LISTA: Stvaranje učinkovitih e-mail poruka 

 

    Prilagodite proces u tri koraka radi učinkovitih e-mail poruka. 

    Budite sigurni da je svaka poruka koju pošaljete neophodna. 

    Nemojte koristiti opcije cc i bcc i tako slati poruku nekome tko ju ne mora vidjeti. 

    Slijedite hijerarhijski lanac. 

    Obratite pozornost na kvalitetu svojeg pisanja i pravilno koristite gramatiku, pravopis i interpunkciju. 

    Neka vam predmetni reci budu informativni, tako da jasno navedete svrhu svoje poruke. 

    Neka vam predmetni reci budu uvjerljivi, tako da ih sročite na način koji će potaknuti zanimanje vaše publike. 

    Ažurirajte predmetni redak ako više puta odgovarate na istu poruku. 

    Držite emocije pod kontrolom. 

    Nemojte poruke označavati kao ,,hitne" osim ako one to stvarno nisu. 

 

 

 

9. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Pojasnite pojam i kratko argumentirajte, „Društvene mreže i stranice sa sadržajem koji stvaraju korisnici“. 

    Text BoxDruštvene mreže i stranice sa sadržajem koji stvaraju korisnici. Stranice za društveno umrežavanje poput Facebooka i stranice sa sadržajem koji stvaraju korisnici kao što su Flickr i YouTube pružaju brojne komunikacijske alate uključujući komentare korisnika i osobne profile, koji podržavaju kratke poruke. Osim toga, brojne kompanije sada održavaju vlastite stranice za društveno umrežavanje gdje entuzijastični korisnici proizvoda međusobno komuniciraju dijeleći osobne priče, nudeći savjete te komentirajući proizvode i vijesti kompanije - sve su to funkcije kratkih poruka koje zamjenjuju tradicionalnije medijske opcije. Na primjer, Specialized, vodeći proizvođač bicikala sa sjedištem u Morgan Hillu u Kaliforniji, ima Specialized Riders Club (www.specializedriders.com) gdje klijenti mogu komunicirati jedni s drugima, kao i s profesionalnim biciklistima koje kompanija sponzorira. 

 

10. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Na jednostavan način pojasnite E-mail. 

    E-mail. Zahvaljujući velikoj  brzini  i  malom trošku, e-mail je sada primarni medij za mnoge kompanije. Međutim, kako tehnologije napreduju, a korisnici postaju umorni od borbe s poplavom neželjene pošte (spama), virusa i drugih problema povezanih s e-mailom, ovaj medij često zamjenjuju trenutačno dopisivanje, blogovi, wikiji i drugi alati koji pružaju bolju potporu trenutačnoj komunikaciji i suradnji u stvarnom vremenu. 

 

11. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Na jednostavan način pojasnite Dopisivanje u realnom vremenu. Dopisivanje u realnom vremenu (engl. Instant Messaging, IM).  

Nakon što su korisnici diljem svijeta počeli prihvaćati IM kao bržu i jednostavniju alternativu e-mailu, odmah za njima krenule su tvrtke; u mnogim kompanijama upotreba IM-a bazirana na računalima sada konkurira e-mailu. IM nudi čak i veću brzinu od e-maila, jednostavno korištenje i - barem za sada - manje problema s neželjenim porukama, kao i s pitanjima sigurnosti i privatnosti. 

 

12. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Na jednostavan način pojasnite pojam, Tekstualne poruke..  

    Tekstualne poruke. Mnogim mobilnim uređajima nedostaje normalna tipkovnica i imaju manju veličinu zaslona pa dopisivanje tekstualnim porukama nije toliko praktično kao korištenje IM-a na računalu. Međutim, tekstualne poruke pronalaze svoj put u poslovne komunikacije u područjima poput marketinga, službe za korisnike (na primjer, ažurni rasporedi letenja i obavijesti o kreditnom stanju) i online bankarstva.  

 

13. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Na jednostavan način pojasnite Blog i blogiranje. 

    Blogovi. Mogućnost brzog i jednostavnog ažuriranja sadržaja čini blogove prirodnim medijem u situacijama kada komunikatori moraju brzo poslati svoje poruke; blogeri također mogu objavljivati informacije širokoj publici uz relativno malo truda. 

 

14. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Na jednostavan način pojasnite pojam Podcastovi. 

    Podcastovi. Možda ste upoznati s podcastovima kao online ekvivalentima snimljenih radijskih ili video-emisija (video-podcastovi se često nazivaju vidcast ili vodcast). Tvrtke sada podcastovima zamjenjuju ili nadopunjuju konferencijske pozive, obrazovne tečajeve i druge komunikacijske aktivnosti. 

 

15. Web 2.0 mediji, mijenjaju poslovnu komunikaciju. Naime, uz tolike raspoložive medije za pisanje kratkih poruka, danas je ključni izazov otkriti koji je najbolji medij za pojedinu poruku. Na jednostavan način pojasnite pojam Online video 

 

    Online video. Stvaranje visokokvalitetnih videozapisa (na primjer, za formalnu obuku ili marketinške aktivnosti) zahtijeva određeno vrijeme i stručnost, ali čak i osnovne video-funkcije, koje su sada široko dostupne na kamerama i mobilnim telefonima, mogu biti korisne za istraživačke intervjue, lokacijska istraživanja, demonstracije proizvoda i druge komunikacijske zadatke. 

     

16. Navedite nekoliko situacija u kojima biste trebali razmisliti o upotrebi tiskanih poruka umjesto elektroničkih alternativa: 

    Kada želite ostaviti službeni dojam. U posebnim porukama, kao što su čestitke ili slanje sućuti, tiskani su dokumenti radi svoje formalnosti obično bolji izbor od elektroničkih poruka. 

    Kada ste zakonom obvezani da informacije dostavite u tiskanom obliku. Poslovni ugovori i vladini propisi ponekad zahtijevaju da se informacija dostavi na papiru. 

    Kada se želite istaknuti u moru elektroničkih poruka. Ako su računala vaše publike preplavljena e-mailom, IM-om i newsfeedovima, tiskana poruka mogla bi se dovoljno istaknuti da bude primijećena. 

    Kad vam je potreban trajan, nepromjenjiv ili siguran zapis. Pisma i memorandumi su pouzdani. Jednom otisnuti, ne mogu se obrisati pritiskom tipke niti ih primatelj može potajno izmijeniti na način na koji se to može učiniti s e-mailom. Također se ne mogu ni približno jednostavno proslijediti kao što je to slučaj s većinom elektroničkih medija. Kada odgovarate na običnom papiru, nema opasnosti od slučajnog odabira opcije Odgovori svima, čime se možete osramotiti pred svima u kompaniji. Pisma također nude veću sigurnost od običnog e-maila jer se mogu zapečatiti u omotnicu kako bi se držala podalje od znatiželjnih očiju. 

 

 

17. Navedi, kakve su koristi IM-a i što one uključuju? 

Koristi IM-a uključuju mogućnost brzog odgovora na hitne poruke, nizu cijenu od telefonskih poziva, veću sposobnost da se imitira razgovor nego što to nudi e-mail te dostupnost širokog raspona uređaja, od PC-ja i mobilnih telefona do osobnih digitalnih pomoćnika (PDA). Osim toga, s obzirom da IM više nalikuje na razgovor jedan na jedan, on se u komunikaciji jednog prema mnogima ne zloupotrebljava toliko često kao što je to slučaj s e-mailom. 

18. Naravno, tehnologija uvijek sa sobom donosi probleme. Navedite potencijalne nedostatke IM-a. 

Naravno, tehnologija uvijek sa sobom donosi probleme. Potencijalni nedostaci IM-a uključuju sigurnosne probleme (kompjutorski virusi, probijanje mreže i opasnost da osjetljive poruke presretnu stranci), potrebu za autorizacijom korisnika (potvrda da su online korespondenti stvarno oni koji bi trebali biti), primamljivost skupljanja poruka u arhivu radi kasnijeg pregleda, nekompatibilnost između konkurentnih IM sustava i spim (neželjene komercijalne poruke, slične e-mail spamu). Srećom, rastom poduzetničkog dopisivanja u realnom vremenu (engl. enterprise instant messaging, HIM), ili IM sustava dizajniranih za široku korporativnu uporabu, mnogi od ovih problema su riješeni. Međutim, sigurnost ostaje značajna preokupacija korporativnih IM sustava. 

19. Iako se trenutačne poruke često smišljaju, pišu i šalju u roku od nekoliko sekundi, načela procesa pisanja u tri koraka i dalje su primjenjiva. Navedite ih. 

    Planiranje poruka za dopisivanje u realnom vremenu. Svaku IM razmjenu promatrajte kao razgovor; iako vjerojatno nećete svjesno planirati svaku pojedinačnu izjavu ili postavljano pitanje, odvojite malo vremena da isplanirate cjelokupnu razmjenu poruka. Ako nešto tražite, razmislite točno o onome što trebate i o najučinkovitijem načinu da to zatražite. Ako netko od vas nešto traži, prije no što odgovorite razmotrite potrebe te osobe, kao i svoju mogućnost da ih ispunite. I, iako rijetko organizirate trenutačne poruke u smislu stvaranja skice, pokusajte informaciju dostaviti na koherentan i kompletan način koji minimalizira ukupan broj potrebnih pojedinačnih poruka. 

    Pisanje poruka za dopisivanje u realnom vremenu. Kao i kod e-maila, prikladan stil pisanja poslovnih IM-a službeniji je nego stil na koji ste možda navikli u korištenju osobnih IM-a ili tekstualnih poruka. Općenito biste trebali izbjegavati IM akronime (kao što je FWIW za ,,for what it's worth" ili HTH za ,,hope that helps") osim u slučaevima kada komunicirate s bliskim kolegama. U IM razmjeni sudionici komuniciraju brzo i prilično neformalno, ali pritom zadržavaju pravila konvencionalnog ponašanja i profesionalan ton. Ovaj stil je još važniji ako vi ili vaše osoblje koristite IM u komunikaciji s klijentima i drugom izvanjskom publikom. 

    Dovršavanje poruka za dopisivanje u realnom vremenu. Jedna od najprivlačnijih stvari kod IM-a je jednostavnost koraka dovršavanja. Ne morate stvoriti poruku u uobičajenom smislu te se ona distribuira jednostavnim klikom na gumb ,,Send". Međutim, nemojte preskakati zadatke revidiranja i korigiranja. Brzo pregledajte svaku poruku prije slanja kako biste se uvjerili da u njoj ne nedostaju riječi, da su one ispravno napisane i da je poruka jasna i kompletna. 

 

20. Kako biste IM učinkovito upotrebljavali, imajte na umu nekoliko biheviorističkih spoznaja. 

Kako biste IM učinkovito upotrebljavali, imajte na umu nekoliko biheviorističkih spoznaja: potencijalno stalno prekidanje, jednostavnost slučajnog miješanja osobnih i poslovnih poruka, rizik ispadanja iz toka (ako se razvije vruća diskusija ili se zakaže iznenadan sastanak u trenutku kada niste za svojim osobnim računalom ili drugim IM uređajem) te ,,ogroman potencijal za ogroman gubitak vremena" (riječima ekonomista rada s MIT-a, Davida Autora). Povrh svega toga, ljudi su prepušteni na milost i nemilost tuđe sposobnosti tipkanja, što IM može učiniti očajno sporim. 

21. Neovisno o sustavu koji koristite, IM možete učiniti učinkovitijim i efektivnijim slijedeći određene smjernice. Navedite ih. 

    Osim ako je zakazan sastanak, postanite nedostupni onda kada se morate usredotočiti na svoj posao. 

    Ako niste u sigurnom sustavu, nemojte slati povjerljive informacije. 

    Budite iznimno oprezni pri slanju osobnih informacija - one se znaju pojaviti na računalima drugih ljudi u nezgodnom trenutku.  

    Nemojte koristiti IM za važne, ali iznenadne sastanke, ako niste sigurni da su dostupni svi oni koji bi trebali sudjelovati. 

    Nemojte koristiti IM za dugačke i kompleksne poruke, osim ako ih vaš sustav podržava; za takve poruke prikladniji je e-mail.  

    Pokušajte izbjegavati vođenje nekoliko istovremenih razgovora preko IM-a kako bite si smanjili mogućnost slanja poruke krivom primatelju i kako vaš sugovornik ne bi čekao dok vi sudjelujete u drugom razgovoru. 

    Slijedite sve sigurnosne smjernice koje su osmišljene da kompanijine informacije i sustave osiguraju od napada. 

 

22. Vezano za produktivnu upotrebu IM-a, na koje posebnosti trebate obratiti pozornost? 

 

 

KONTROLNA LISTA: Produktivna upotreba IM-a 

 

 

    Obratite pozornost na pitanja sigurnosti i privatnosti, te svakako slijedite smjernice kompanije.  

    Tretirajte IM kao profesionalni komunikacijski medij, a ne kao neformalni, osobni alat; izbjegavajte korištenje IM slenga sa svi ma osim s bliskim kolegama. 

    Slijedite pravila dobrog ponašanja, čak i tijekom jednostavnih razmjena. 

    Zaštitite vlastitu produktivnost tako da postanete nedostupni kada se morate usredotočiti. 

    U većini slučajeva, ne koristite IM za povjerljive, kompleksne i osobne poruke. 

 

 

23. O čemu ovisi izbor opreme koja je potrebna za snimanje podcasta? 

Oprema koja je potrebna za snimanje podcasta ovisi o stupnju produkcijske kvalitete koji želite postići. Za najjednostavnije podcastove, poput onih koje možda snimate za internu publiku, većina suvremenih računala vjerojatno ima opremu koja vam je potrebna: jeftin mikrofon (većina prijenosnih računala ima ugrađen mikrofon), zvučna kartica koja pretvara signal iz mikrofona u digitalni format (većina kompjutora ih ima) i softver za snimanje (besplatne verzije su dostupne online). Mnogi digitalni diktafoni također mogu snimati audio-datoteke koje možete prenijeti na osobno računalo i urediti ih i distribuirati. 

24. Navedite (opišite) shemu stvaranja podcasta.  

Stvaranje podcasta zahtijeva samo nekoliko jednostavnih koraka, a najosnovniji podcastovi mogu se napraviti upotrebom besplatnog ili jeftinog hardvera i softvera. 

 

Shema stvaranja podcasta 

 

 

25. Što je važno „imati na umu“ vezano za planiranje i stvaranje poslovnih podcastova? 

 

 

KONTROLNA LISTA: Planiranje i stvaranje poslovnih podcastova 

 

 

    Razmotrite upotrebu podcasta kad god imate priliku da zamijenite postojeće audio-poruke i video-poruke. 

    Ukoliko planirate napraviti podcast kanal s regularnim priljevom novog sadržaja, svakako odredite temu ili svrhu koja je dovoljno bogata da vam pruži materijal za nastavak rada.  

    Osobitu pozornost obratite na najave, prijelaze i preglede kako se vaša publika ne bi izgubila. 

    Odlučite želite li improvizirati svoj podcast ili govoriti i snimati s unaprijed pripremljenim scenarijem. 

    Ako improvizirate, planirajte i organizirajte kako ne biste pravili greške i lutali tražeći poantu.  

    Zapamtite da je prepravljanje puno teže s audio i video zapisima nego s tekstualnim medijima, stoga pažljivo isplanirajte sadržaj i snimanje. 

    Razmotrite povezivanje svog podcasta s blogom kako biste pružili dodatne informacije i imali forum za povratne informacije od publike. 

    Ako je to prikladno, objavite svoj podcast putem RSS-a. 

 

 

 

 

 

26. Navedite  šest smjernica za stvaranje uspješnog sadržaja u društvenim medijima. 

 

    Zapamtite da je to razgovor, a ne predavanje ili prodaja. Jedan od razloga privlačnosti društvenih medija je osjećaj konverzacije. Ljudi razgovaraju jedni s drugima umjesto jedne osobe koja govori svima drugima. Kompanije koje pokušavaju zadržati stari mentalni sklop ,,mi govorimo, ti slušaš" vjerojatno će biti ignorirane na pozornici društvenih medija. 

    Pišite neformalno, ali ne i nemarno. Pišite kao ljudska bića, a ne kao kotačići u korporativnom stroju. Istovremeno, nemojte postati nemarni; nitko se ne želi mučiti s krivo napisanim riječima i nedorečenim rečenicama dok traži poruku.  

    Stvarajte jezgrovite, određene i informativne naslove. Oduprite se iskušenju pametnih igri riječi s naslovima. Naravno, ovaj savjet vrijedi za sve oblike poslovne komunikacije, ali on je ključan za društvene medije. Čitatelji, osobito oni koji bi potencijalno mogli proširiti vaše ime i ideje diljem weba, ne žele trošiti vrijeme i energiju koji su potrebni za odgonetanje značenja vaših dosjetljivih naslova.  

    Uključite se i ostanite uključeni. Razumljivo je da društveni mediji čine neke poslovne ljude nervoznima jer oni ne omogućavaju visoku razinu kontrole nad porukom. Kompanije i pojedinačni rukovoditelji mogu biti i bivaju stalno kritizirani u društvenim medijima. Međutim, nemojte se skrivati od kriticizma. Iskoristite priliku da ispravite dezinformacije ili objasnite kako će se pogreške ispraviti. 

    Ako morate nešto promovirati, učinite to diskretno. Jednako kao što ne biste napali ljude kompanijinim sloganom za prodaju tijekom neformalnog društvenog okupljanja, suzdržite se od napadnih promotivnih pokušaja u društvenim medijima. Na primjer, umjesto da navodite karakteristike kojima inače reklamirate proizvod, ispričajte priču o tome kako je proizvod promijenio nečiji život. 

    Budite otvoreni i pošteni. Poštenje je, naravno, uvijek ključno, ali mnoge su kompanije posljednjih godina posrnule zbog skrivanja iza online blog osobnosti - bilo da je riječ o fiktivnoj osobi umjesto koje je zapravo pisala korporacija ili je riječ o stvarnoj osobi koja prikriva povezanost s korporativnim sponzorom. 

 

 

27. U mjeri u kojoj to vjerojatno nije moguće s niti jednim drugim medijem, blogovi mogu doprijeti do velike i široko rasprostranjene publike. Dobri blogovi stvoreni su uz uvažavanje nekoliko važnih elemenata. Navedite ih. 

    Komuniciranje osobnim stilom i autentičnim glasom. Većina poslovnih poruka koje su namijenjene širokoj publici pažljivo su osmišljene i napisane impersonalnim i objektivnim ,,korporativnim glasom". Suprotno tome, uspješne poslovne blogove poput South Airlinesovog, pišu pojedinci, pa ti blogovi odražavaju njihov osobni stil. Publika reagira na ovaj novi pristup, a to često rezultira uspostavljanjem jače emocionalne povezanosti s blogerovom organizacijom. 

    Brzo dostavljanje novih informacija. Današnji alati za blogiranje omogućavaju vam da u nekoliko minuta objavite novi materijal koji ste upravo napisali ili snimili. Ne samo da vam ova mogućnost daje priliku da odgovorite brzo onda kada je to potrebno - na primjer, u vrijeme korporativne krize - već također vašoj publici daje do znanja da sudjeluje u aktivnom razgovoru. Blogovi koji ne nude kontinuiran tijek novog i interesantnog sadržaja u današnjem se online okružju brzo ignoriraju. Također, teme ne moraju biti ekskluzivne ili najnovije vijesti, dovoljno je da budu nešto za što ljudi mare i za što su spremni provesti vrijeme u čitanju. Na primjer, Harold Baker, istraživač iz Cloroxa, na blogu piše pod imenom ,,Doktor za pranje rublja" (Dr. Laundry) i daje korisne savjete o uklanjanju mrlja i obavljanju drugih kućanskih poslova. 

    Odabiranje tema od ključnog interesa za publiku. Uspješni blogovi pokrivaju teme za koje čitatelji mare. Popularni blog General Motorsa (http://fastlane.gmblogs.com) predstavlja glavne rukovoditelje koji pišu o automobilima GM-a te odgovaraju na pitanja i kritike automobilskih entuzijasta. Ljudi koji čitaju blog i pišu komentare očito vole automobile i žele najnovije informacije od GM-a. 

    Ohrabrivanje publike da se priključi razgovoru. Ne pozivaju svi blogovi na komentare, iako većina to ipak čini. Ti komentari mogu biti dragocjen izvor vijesti, informacija i uvida. Osim toga, čini se da relativno neformalna priroda blogiranja olakšava predstavnicima kompanija da se opuste i razgovaraju s publikom. Naravno, nisu svi komentari korisni niti prikladni, stoga mnogi blogeri pregledavaju sve komentare i objavljuju one koji su najkorisniji ili najzanimljiviji. 

 

28. Blogovi su potencijalno rješenje kad god imate stalan tijek informacija koje želite dijeliti s online publikom - a osobito kad želite publici dati priliku da odgovori. Navedite načine kako tvrtke koriste blogove? 

    Upravljanje projektima i timska komunikacija. Upotreba bloga dobar je način da projektni timovi ostanu u toku, osobito kada su pojedini članovi tima geografski udaljeni. Na primjer, izvještaji s putovanja koje zaposlenici ispunjavaju nakon posjeta klijentu ili drugim eksternim strankama mogu se znatno poboljšati upotrebom mobilnih blogova ili moblogova. Zahvaljujući praktičnim mobilnim telefonima i drugim bežičnim multimedijalnim uređajima s kamerama, zaposlenici na putu mogu slati tekst, slike, audio-zapise i video-zapise svojim kolegama. Nasuprot tome, mobilni zaposlenici također mogu biti u kontaktu sa svojim timskim blogovima upotrebom dlanovnika. 

    Kompanijske vijesti. Kompanije mogu koristiti blogove da bi svoje zaposlenike informirale o općenitim poslovnim stvarima, od vijesti o uredskoj opremi do obavijesti o pogodnostima. Blogovi također služe kao forumi online zajednice. Putem opcije za komentiranje svima u kompaniji daju priliku da postave pitanja i iskažu svoje preokupacije. 

    Podrška klijentima. Nastavljajući se na tradiciju foruma za online podršku klijentima, koji su postojali od najranijih dana Interneta, blogovi za podršku daju odgovore na pitanja, nude smjernice i savjete te informiraju kupce o novim proizvodima. 

    Odnosi s javnošću i s medijima. Mnogi zaposlenici kompanije, pa čak i visoko pozicionirani rukovodioci, sada putem svojih blogova dijele kompanijske vijesti sa zainteresiranom javnošću i s novinarima. Izvrstan primjer za to je blog Nuts About Southwest koji je predstavljen na početku ovog poglavlja. 

    Regrutiranje. Upotreba bloga sjajan je način da potencijalni zaposlenici saznaju više o vašoj kompaniji, ljudima koji u njoj rade i o kulturi kompanije. 

    Rasprava o pravilniku i spornim pitanjima. Blogovi rukovoditelja sve više postaju mjesto javne diskusije o pravu, regulativama i drugim širokim pitanjima koja se tiču organizacije. 

    Krizna komunikacija. Upotreba bloga predstavlja efikasan način da pružite najnovije informacije tijekom kriza, da ispravite dezinformacije ili odgovorite na glasine.  

    Istraživanje tržišta. Blogovi mogu biti koristan mehanizam za prikupljanje povratnih informacija od kupaca i stručnjaka na tržištu. Osim korištenja njihovih vlastitih blogova za istraživanje, današnje kompanije moraju pratiti blogove koji će vjerojatno pričati o njima, njihovim rukovoditeljima i proizvodima. Negativne recenzije proizvoda, glasine i druge informacije mogu se u nekoliko sati proširiti svijetom, stoga menadžeri moraju biti svjesni onoga što online zajednica govori - bilo da je to pozitivno ili negativno. Analitičari reputacije kao što je Evolve24 (www.evolve24.com) razvili su načine da automatski prate blogove i druge online izvore kako bi vidjeli što ljudi govore o njihovim korporativnim klijetima te da bi procijenili rizike i prilike unutar online konverzacije. 

    Brainstorming. Online brainstorming putem blogova ljudima pruža priliku da razmjenjuju ideje i da se međusobno nadopunjuju. 

    Viralni marketing. Blogosfera je isprepletena vezama i to je čini prirodnim sredstvom za širenje imena kompanije i njezinih proizvoda. Blogeri često pišu članke u kojima stavljaju poveznice za druge blogove i web stranice koje ih interesiraju te tako daju marketinškim stručnjacima priliku da prošire svoju poruku. Viralni marketing je prijenos poruke koja se širi na sličan način na koji se virusi prenose s čovjeka na čovjeka. 

    Zamjena za e-mail. S obzirom da je zbog spam filtara postalo nešto teže doprijeti do ljudi putem e-maila, mnoge su se kompanije okrenule blogovima kako bi klijentima i drugoj publici distribuirale informacije. 

    Objavljivanje vijesti (syndication). Blogiranje omogućava pojedincima i kompanijama da postanu izdavači vijesti i drugih informacija.  

    Izgradnja zajednice. Blogiranje je izvrstan način povezivanja ljudi sa sličnim interesima.  

    Mikroblogiranje, čiji je najpoznatiji predstavnik Twitter (http://twitter.com), je blogiranje manjeg opsega upotrebom računala, IM-a ili mobilnog telefona. Starbucks, Whole Foods Markets, The Home Depot i Comcast spadaju u sve veći broj kompanija koje koriste Twitter kako bi izgradile zajednice entuzijasta koji sudjeluju u istraživačkim studijama ili drugim razgovorima, ili pak zajednice ljudi koji jednostavno žele pratiti novosti i događaje koji se tiču njihovih najdražih proizvoda ili kompanija. 

 

Mogućnosti bloga gotovo su neograničene, stoga pozorno pratite nove načine da ih koristite kako biste održali pozitivne odnose s kolegama, kupcima i drugom važnom publikom. 

 

29. Objasnite ovaj naputak o blogiranju: „Pišite autentičnim glasom, nikada ne stvarajte umjetnu osobu koja navodno piše blog“. 

 Flogovi ili lažni blogovi (engl.fake blogs) narušavaju duh blogiranja, pokazuju nepoštovanje prema publici te mogu publiku okrenuti protiv autora čim se otkrije istina. 

30. Objasnite ovaj naputak o blogiranju: „Uzmite si vremena da napišete uvjerljive i precizne naslove za svoje članke“. 

Čitatelji obično u nekoliko sekundi odluče hoće li čitati vaše članke; dosadni ili nejasni naslovi odmah će ih odbiti. 

 

31. Objasnite ovaj naputak o blogiranju: „Postavljajte poveznice velikodušno - ali oprezno“. 

Postavljanje zanimljivih poveznica prema drugim blogovima ili web stranicama temeljni je aspekt blogiranja, ali neka poveznice budu od koristi vašim čitateljima i ne povezujte prema neprikladnom sadržaju. 

 

8. DIZAJNIRANJE VIZUALNE KOMUNIKACIJE 

 

1. Argumentirano pojasnite ovu rečenicu: „Dobro dizajnirani vizualni elementi mogu uvećati komunikacijsku moć tekstualnih poruka i, u nekim slučajevima, čak i zamijeniti tekstualne poruke.  

Vizualni elementi često mogu prenijeti neke teze poruke (kao što su prostorni odnosi, korelacije, procedure i emocije) djelotvornije i efektnije od riječi. Općenito govoreći, u određenom vremenu, dobro dizajnirane slike mogu prenijeti više informacija od teksta. U svijetu rada orijentiranom na brojeve ljudi se uvelike oslanjaju na linije trendova, distribucijske krivulje i vizualne prezentacije numeričkih kvantiteta. Vizualni elementi privlače i zadržavaju pažnju ljudi i pomažu vašoj publici da shvati i upamti vašu poruku. Zaposleni čitatelji često prelaze na vizualne elemente kako bi pokušali shvatiti bit poruke, a atraktivni vizualni elementi često mogu čitateljima dodatno pojasniti vaše izvještaje i prezentacije. Korištenje slike također je učinkovit način komuniciranja s raznolikom publikom koja je uobičajena u današnjem poslovnom okružju. 

2. Prenose li vizualni elementi (ponekad) i konotativna značenja 

Osim svoje izravne informacijske vrijednosti, vizualni elementi često prenose i konotativna značenja.  

3. Argumentirano pojasnite ovu rečenicu. Mnoge riječi i izrazi nose konotativna  značenja, odnosno mentalne slike, emocije i druge utiske koje riječi i izrazi bude u članovima publike.  

Značajan dio moći - i rizika - vizualnih elemenata proizlazi iz njihovih konotativnih značenja. Čak i nešto jednostavno poput simbola na vodenom žigu koji je ugrađen u zaglavlje pisma može povećati čitateljevo povjerenje u poruku koja je ispisana na papiru. Mnoge boje, oblici i drugi dizajnerski elementi imaju vizualnu simboliku, a njihovo simbolično. konotativno značenje može evoluirati tijekom vremena i značiti različite stvari u različitim kulturama. Svijest o ovim simboličkim značenjima i njihovo upotrebljavanje na vlastitu korist važna je osobina učinkovitog poslovnog komunikatora. 

 

4. Argumentirano pojasnite ovu rečenicu: Budući da imaju toliku moć u komunikaciji, vizualni elementi moraju se pažljivo planirati, kompetentno izraditi i neprimjetno integrirati u tekst.  

Nespretna rečenica ili gramatička pogreška duboko u izvještaju možda će proći neprimijećena kod većine čitatelja, ali loše odabran ili nespretno implementiran vizualni element većina će čitatelja primijetiti - a on može zbuniti ili udaljiti vašu publiku i naškoditi vašem kredibilitetu. Ne morate biti profesionalan dizajner da biste učinkovito upotrebljavali vizualne elemente, ali morate biti svjesni osnovnih načela dizajna ukoliko želite izbjeći uočljive pogreške.  

 

5. Argumentirano pojasnite ovu rečenicu (tvrdnju): Nekoliko tehnoloških i društvenih čimbenika doprinosi povećanoj upotrebi - i važnosti - vizualnih elemenata u poslovnoj komunikaciji.  

Proces stvaranja i rada s vizualnim elementima nekada je bilo područje stručnjaka s kompleksnim i skupim alatima. Međutim, digitalna tehnologija dramatično je promijenila ovu situaciju. Digitalne kamere mogu stvarati visokokvalitetne slike i videozapise, jeftine su i dovoljno jednostavne da ih svatko može koristiti, a softver potreban za stvaranje dijagrama, obrađivanje fotografija, montiranje videozapisa i pripremanje drugih vizualnih elemenata stalno postaje sve jednostavniji i snažniji. Osim toga, globalni doseg Interneta pojednostavljuje gotovo trenutačno slanje poruka, a sve više internetskih korisnika ima vrlo brze veze koje omogućuju prijenos većih kompjutorskih dokumenata kakve vizualni elementi obično zahtijevaju. Zadaci dizajna i stvaranja, za koje su nekada bili potrebni dani, sada se mogu dovršiti u nekoliko sati, čak i minuta. Kako tehnologije poput bežičnog umrežavanja napreduju, poslovni komunikatori nastavljaju dopirati do šire publike u manje vremena, koristeći opremu koja je jeftinija i zahtijeva manje vještine 

6. Dok razmišljate o vlastitim reakcijama na različita dizajnerska rješenja i dok stvarate vlastita, počet ćete uviđati kako vam šest temeljnih načela pomaže u razlikovanju između učinkovitog i neučinkovitog dizajna. Navedite ih. 

    Konzistentnost. Publika promatra niz vizualnih elemenata kao cjelinu i pretpostavlja da će oni biti dosljedni od jedne do druge stranice. O konzistenciji razmišljajte kao o vizualnom paralelizmu, na isti način na koji tekstualni paralelizam pomaže publici da shvati i usporedi niz ideja. Vizualni paralelizam možete postići na brojne načine, uključujući konzistentnu upotrebu boja, oblika, veličine, teksture, položaja, odnosa ili tiskarskog sloga. 

    Kontrast. Da biste naglasili razlike, predmete prikažite kontrastnim bojama, oblicima ili veličinama. Na primjer, da biste istaknuli razliku između dvije veličine u kružnom grafikonu, nemojte koristiti dvije nijanse plave, umjesto toga, koristite plavu za jednu veličinu i žutu, ili neku drugu dramatično kontrastnu boju, za drugu veličinu. 

    Ravnoteža. Ravnoteža može biti formalna, kada su elementi na slikama simetrično raspoređeni oko centralne točke ili osi, ili neformalna, kada elementi nisu ravnomjerno raspoređeni, ali su jači i slabiji elementi postavljeni na način kojim se postiže ukupan efekt ravnoteže. Uobičajen je pristup neformalnoj ravnoteži suprotstavljanje jednog vizualno dominantnog elementa naspram nekoliko manjih ili slabijih elemenata. Općenito govoreći, formalna ravnoteža je smirenija i ozbiljnija, dok neformalna ravnoteža ostavlja dojam dinamičnosti i privlačnosti. 

    Isticanje. Publika obično pretpostavlja da je dominantan element dizajna najvažniji, stoga se pobrinite da vizualno dominantan element uistinu i predstavlja najvažniju informaciju. To možete učiniti, primjerice, bojom, položajem, veličinom ili smještajem. Suprotno tome, svakako smanjite vizualnu istaknutost manje važnih elemenata. Na primjer, izbjegavajte upotrebu jakih boja za manje potporne teze i smanjite naglašenost pozadinskih karakteristika kao što su rešetkaste linije na grafikonu. 

    Konvencije. Vizualna komunikacija rukovodi se brojnim općenito prihvaćenim pravilima ili konvencijama, kao što se pisana komunikacija rukovodi pravopisnim, gramatičkim, interpunkcijskim i uporabnim pravilima. Ova pravila upravljaju gotovo svakim aspektom dizajna. Štoviše, mnoga su pravila toliko ukorijenjena da ljudi nisu niti svjesni da ih se pridržavaju. Na primjer, ako je vaš materinji jezik hrvatski, vi pretpostavljate da ideje napreduju s lijeva na desno jer je to smjer kojim se u Hrvatskoj piše. Međutim, ukoliko vam je materinji jezik arapski ili hebrejski, mogli biste automatski pretpostaviti da ideje na stranici ili zaslonu teku s desna na lijevo jer se na tim jezicima piše u tom smjeru. Slično tome, japanska je publika naučena čitati časopise od kraja prema početku s desna na lijevo. Izigravanje ovih pravila često uzrokuje prekide u komunikaciji, ali u nekim slučajevima, to može biti vrlo učinkovito. Na primjer, preokretanje organizacijskog dijagrama naglavce tako da su kupci na vrhu, zaposlenici u izravnom kontaktu s njima su red ispod njih, a glavni rukovoditelj na dnu, može biti učinkovit način isticanja da kupci dolaze prvi i da je dužnost menadžera podupiranje zaposlenika u njihovim naporima da zadovolje kupce. 

    Jednostavnost. Kao općenito pravilo, jednostavno je bolje kada se radi o vizualnim elementima poslovne komunikacije. Zapamtite da prenosite informacije, a ne uređujete stan niti stvarate umjetničko djelo. Ograničite broj boja i dizajnerskih elemenata koje koristite i pazite da izbjegavate chartjunk, pojam koji je stvorio specijalist za vizualne komunikacije Edward R. Tufte i kojim je opisao dekorativne elemente koji guše dokumente i mogu zbuniti čitatelje, a da ne dodaju nikakvu relevantnu informaciju. Pomoću kompjutora je dodavanje chartjunka postalo prejednostavno, od clip art ilustracija do trodimenzionalnih dijagrama koji prikazuju samo dvije dimenzije podataka. 

7. U kontekstu dizajna, objasnite načelo Konzistentnosti. 

 

8. U kontekstu dizajna, objasnite načelo Kontrasta. 

9. U kontekstu dizajna, objasnite načelo Ravnoteže 

10. U kontekstu dizajna, objasnite načelo Isticanja. 

11. U kontekstu dizajna, objasnite načelo Konvencije. 

12. U kontekstu dizajna, objasnite načelo Jednostavnosti 

 

13. Pridržavanjem određenih smjernica možete izbjeći etičke pogreške u vizualnim elementima. Nabrojite ih. 

 

    Razmotrite sve moguće interpretacije - i krive interpretacije.  

    Navedite kontekst.  

    Nemojte skrivati ili umanjivati negativne informacije koje su proturječne vašim argumentima.  

    Nemojte preuveličavati informacije koje podržavaju vaš argument 

    Nemojte pretjerano pojednostavljivati kompleksne situacije 

    Nemojte implicirati kauzalne odnose bez dokaza o njihovom postojanju 

    Izbjegavajte emocionalnu manipulaciju ili druge oblike prisile 

 

14. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Razmotrite sve moguće interpretacije - i krive interpretacije“. 

    Razmotrite sve moguće interpretacije - i krive interpretacije. Pokušajte vizualni element promotriti iz perspektive članova svoje publike. Hoće li ih njihove predrasude, vjerovanja ili iskustvo navesti na drugačije zaključke od onih koje ste vi željeli? Na primjer, pretpostavite da želite pokazati kako je jednostavno koristiti vaš proizvod, a fotografija koju ste odabrali slučajno prikazuje ženu kako rukuje proizvodom. Hoće li netko zaključiti da ste htjeli reći da je vaš proizvod toliko jednostavan da ga ,,čak i žena može koristiti"? 

 

15. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Navedite kontekst“. 

    Navedite kontekst. Čak i kada su potpuno točni, svi vizualni elementi mogu prikazivati samo djelomičan pogled na stvarnost. Dio je vaše odgovornosti kao komunikatora pružanje ne samo točnih vizualnih elemenata, već i dovoljne količine pozadinskih informacija kako biste pomogli vašoj publici da vizualne informacije točno interpretira. 

 

16. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Nemojte skrivati ili umanjivati negativne informacije koje su proturječne vašim argumentima“. 

    Nemojte skrivati ili umanjivati negativne informacije koje su proturječne vašim argumentima. Skrivanje informacija sprečava vašu publiku da donese potpuno informirane odluke o vašem sadržaju. 

 

 

17. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Nemojte preuveličavati informacije koje podržavaju vaš argument“. 

    Nemojte preuveličavati informacije koje podržavaju vaš argument. Slično tome, vaša je obaveza da ne precjenjujete informacije kojima podržavate svoj argument. Također biste se trebali oduprijeti iskušenju da mijenjate ili poboljšavate fotografije i i druge slike kako biste potkrijepili svoje argumente. 

 

 

18. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Nemojte pretjerano pojednostavljivati kompleksne situacije“.  

    Nemojte pretjerano pojednostavljivati kompleksne situacije. Po svojoj prirodi, vizualne informacije obično predstavljaju pojednostavljene poglede na stvarnost. To je obično prednost i jedan od glavnih razloga za korištenje vizualnih elemenata. Međutim, pripazite da ne zavaravate publiku skrivanjem komplikacija koje su publici važne za shvaćanje situacije. 

 

19. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Nemojte implicirati kauzalne odnose bez dokaza o njihovom postojanju“.  

    Nemojte implicirati kauzalne odnose bez dokaza o njihovom postojanju. Na primjer, ukoliko stvorite linijski grafikon koji pokazuje kako povećanja prodaje prate povećanja u izdacima za oglašavanje, možete tvrditi da postoji korelacija, ali ne nužno i kauzalan odnos između te dvije stvari. Možete tvrditi da kauzalan odnos postoji (u značenju da je povećano oglašavanje uzrokovalo povećanu prodaju) samo ako možete izolirati izdatke) za oglašavanje kao jedini čimbenik koji je mogao uzrokovati povećanje prodaje. 

 

20. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Izbjegavajte emocionalnu manipulaciju ili druge oblike prisile“. 

    Izbjegavajte emocionalnu manipulaciju ili druge oblike prisile. Na primjer, fotografija nesretnog djeteta prema kojemu se drugi odnose kao prema društvenom otpadniku jer nema najpopularniju novu igračku može se smatrati neetičnim načinom uvjeravanja roditelja da kupe taj proizvod za svoju djecu. 

 

21. Pridržavanjem određenih smjernica možete izbjeći etičke pogreške u vizualnim elementima. Pojasnite smjernicu, „Oprezno agregirajte podatke“. 

 

 

    Oprezno agregirajte podatke. Pripremanje dijagrama, grafikona i tablica koje prezentiraju podatke često uključuje odluke o agregiranju ili grupiranju podataka. Odluke koje donesete o agregiranju podataka mogu imati dubok efekt na poruku koju prima vaša publika. Na primjer, ukoliko agregirate dnevne razine proizvodnje kako biste pokazali samo jedan podatak za svaki tjedan, mogli biste prikrivati važne varijacije u dnevnoj proizvodnji. 

 

22. Da biste identificirali dijelove svojih poruka kojima vizualni elementi mogu koristiti, odmaknite se i promotrite tijek vaše poruke sa stajališta publike. Koji će se dijelovi poruke vjerojatno doimati kompleksnima, otvorenima za krivu interpretaciju ili čak i pomalo dosadnima? Postoje li neke veze između ideja koje možda nisu očite iz samog teksta? Postoji li mnogo numeričkih podataka ili drugih činjeničnih podataka koje bi bilo teško čitati ako  budu iznijeti u obliku odlomaka? Postoji li šansa da glavna ideja neće biti dovoljno uočljiva ako je iznesena samo u tekstu? 

Ukoliko potvrdno odgovorite na bilo koje od ovih pitanja, vjerojatno vam je potreban jedan vizualni element ili više njih. Prilikom odlučivanja o tezama koje treba vizualno predstaviti, sjetite se bitnih elemenata_točaka i navedite  ih. 

    Jasnoća. Ljudski um iznimno je uspješan u obrađivanju vizualnih informacija, bilo da je riječ o nečem jednostavnom kao što je oblik znaka stop ili kompliciranom kao što je tlocrt nove tvornice. Ukoliko vam je ideju teško izraziti riječima, razmislite o tome da je izrazite vizualnim elementima. 

    Cjelovitost. Vizualni elementi, osobito tablice, često služe za dostavljanje potpornih detalja za glavnu ideju ili preporuku. Tablica ili drugi vizualni element može predstaviti ove detalje, a da time ne ometa glavnu poruku. 

    Jezgrovitost. Vjerojatno ste čuli za izraz ,,Slika vrijedi tisuću riječi". Ukoliko vam se čini da određeni dio vaše poruke zahtijeva opširan opis ili objašnjenje, potražite način da tu informaciju vizualno prenesete. Sa slikom koja upotpunjuje tekst, možda ćete moći značajno smanjiti broj potrebnih riječi. 

    Povezanost. Ključna je svrha mnogih poslovnih poruka iskazivanje različitih vrsta veza - sličnosti ili razlika, korelacija, kauzalnih odnosa itd. Kad god želite da vaši čitatelji uoče te veze, odredite hoće li pomoći tablica, dijagram ili druga ilustracija. 

    Uvjerljivost. Hoće li jedna ili više ilustracija učiniti vašu poruku uvjerljivijom, interesantnijom, povećati vjerojatnost da bude pročitana? Naravno, nikada ne biste trebali stavljati vizualne elemente isključivo zbog dekoracije, ali čak i ako se određena teza može izraziti jednako dobro tekstom i vizualnim elementom, razmislite o dodavanju vizualnog elementa kako bi vaš izvještaj bio uvjerljiviji 

23. Da biste uspješno koristili fotografije, navedite pet bitnih smjernica. 

  

    Provjerite bi li dijagram bio učinkovitiji od fotografije. Fotografije su često najbolji način za prikazivanje prostornih odnosa, veličina, oblika i drugih fizičkih parametara, ali ponekad one prenose previše informacija. Na primjer, kod prikazivanja načina na koji se podešava određeni dio nekog kompliciranog stroja fotografija može biti previše zbunjujuća jer pokazuje sve dijelove koje kamera može uhvatiti. Pojednostavljeni dijagram često je učinkovitiji jer vam omogućuje da naglasite određene dijelove koji su relevantni za problem kojim se bavite. 

    Naučite koristiti osnovne alate za obradu slika. Na primjer, fotografije možete izravno ubaciti u svoj tekstualni ili prezentacijski dokument i zatim upotrijebiti taj program za mijenjanje veličine fotografije tako da ona ispuni raspoloživ prostor, ali to nije uvijek najbolji pristup. Umjesto jednostavnog mijenjanja veličine, možda bi bolje bilo izrezati fotografiju, odnosno odstraniti dio fotografije elektroničkim putem. 

    Prilagodite dokument aplikaciji. Digitalne fotografije značajno se razlikuju po rezoluciji odnosno količini detalja na slici. Rezolucija se može izraziti na dva načina Digitalni fotoaparati obično se specificiraju u pikselima, ukupnom broju elemenata slike u dokumentu. Na primjer, fotoaparat od 5 megapiksela stvara fotografiju s 5 mili-juna piksela na slici. Printeri i skeneri obično su specificirani u točkama po inču (engl. dots per inch) ili dpi, odnosno broju zasebnih točaka u jednom inču. Tako uredski printer od 600 dpi stvara 360 000 (600 x 600) zasebnih točaka po kvadratnom inču. Ovisno ograničenjima printera, veća rezolucija je obično bolja za tiskane dokumente, ali nije uvijek korisna za online upotrebu. Slikovni dokumenti velike rezolucije znatno su veći od dokumenata s niskom rezolucijom, stoga oni zahtijevaju više prostora za pohranu više vremena za prijenos i preuzimanje. Osim toga, mnogi kompjutorski monitori i drugi elektronički zasloni ionako ne mogu prikazati sve fine detalje slika s visokom rezolucijom (barem ne bez zumiranja i stalnog pomicanja naprijed i natrag kako bi se vidjela čitava slika). Ako planirate koristiti fotografije na web stranicama ili u online izvještaju, koristite opciju ,,spremi za web" u svom softveru za obradu fotografija kako biste smanjili rezoluciju, a time i veličinu dokumenta. 

    Uvjerite se da fotografije imaju komunikacijsku vrijednost. Osim naslovnica, početnih slideova i drugih posebnih upotreba, obično je najbolje izbjegavati fotografije samo radi njihove dekorativne vrijednosti. 

    Budite svjesni autorskih prava i dopuštenja od modela. Online fotografije, kao ni tekstualne informacije koje pronađete online, ne možete jednostavno umetnuti u svoje dokumente. Osim ako je posebno navedeno da se nude besplatno, morate pretpostavljati da netko posjeduje fotografije i da ima pravo na naknadu ili da ga se barem spomene kao izvor. Osim toga, profesionalni fotografi vode računa o tome da svi modeli na njihovim fotografijama potpišu obrazac s dopuštenjem koji fotografu daje pravo da koristi sliku te osobe. 

 

 

24. Ako morate usporediti nekoliko subjekata (kompanije, tržišta, zaposlenike itd.) s dvije varijable, kao što je prihod i profitna margina, koji dijagram ćete upotrijebiti?  

Ako morate usporediti nekoliko subjekata (kompanije, tržišta, zaposlenike itd.) s dvije varijable, kao što je prihod i profitna margina, upotrebljavajte dijagram raspršenosti poznat i kao XY dijagram. Ovaj dijagram je sličan linijskom grafikonu jer je jedna varijabla ucrtana uzduž osi x (horizontalne osi), a druga uzduž osi y (vertikalne osi). Međutim, u dijagramu raspršenosti su ucrtane pojedinačne točke, a ne neprekinute linije. Mjehuričasti dijagram uključuje do tri varijable, gdje veličina mjehurića predstavlja treću varijablu. 

25. Ukoliko umjesto numeričkih morate prikazati fizičke ili konceptualne odnose, kojim načinom ćete ih prikazati? 

Mogli biste koristiti dijagrame toka ili organizacijske dijagrame.  

 

 

26. Pojasnite Dijagram toka  

 

Ilustrira redoslijed događaja od početka do završetka; on je nezamjenjiv za ilustriranje procesa, procedura i sekvencijalnih odnosa. Za općenite poslovne svrhe ne morate se previše brinuti o određenim oblicima, iako oni trebaju biti konzistentni. Međutim, budite svjesni da postoji određen jezik" dijagrama toka u kojem svaki oblik ima određeno značenje (rombovi su mjesta odlučivanja, pravokutnici su koraci procesa itd.).  

 

27. Pojasnite organizacijski dijagram 

 

Kao što ime implicira, organizacijski dijagram ilustrira pozicije, jedinice ili funkcije u organizaciji i njihove odnose. Naravno, ovi dijagrami nisu ograničeni na organizacijske strukture; oni se također mogu koristiti u skiciranju poruka. 

 

 

28. Vizualni elementi imaju osobito snažan učinak na vaše čitatelje i na način na koji će percipirati vas i vaš rad, stoga je verifikacija kvalitete vaših vizualnih elemenata ključan korak. Postavite si tri pitanja o svakom vizualnom elementu. Navedite ih. 

 

    Je li vizualni element točan?  

    Je li vizualni element ispravno dokumentiran?  

    Je li vizualni element iskren?  

 

29. Vizualni elementi imaju osobito snažan učinak na vaše čitatelje i na način na koji će percipirati vas i vaš rad, stoga je verifikacija kvalitete vaših vizualnih elemenata ključan korak. Bitno pitanje vezano za vaš vizualni elemenat je „Je li vizualni element točan“? Pojasnite ovu rečenicu i njeno značenje. 

 

    Je li vizualni element točan? Svakako provjerite eventualne pogreške poput tipografskih grešaka, nekonzistentne upotrebe boje, zbunjujućih ili nedokumentiranih simbola i krivo svrstanih elemenata. Također provjerite jesu li informacije u vizualnim elementima i tekstu usklađene. Kod prezentacije podataka, osobito ako stvarate grafikone pomoću proračunske tablice, provjerite bilo kakve formule korištene u generiranju brojeva i uvjerite se da ste odabrali odgovarajuće brojeve za svaki grafikon. Kada ste u žurbi, lako je odabrati krivi stupac brojeva u proračunskoj tablici ili krivi set brojeva u stupcu. Za dijagrame toka, organizacijske dijagrame, dijagrame, fotografije i druge vizualne elemente, usporedite vizualne elemente koje ste stvorili s onima koje ste planirali napraviti. Prenosi li svaki vizualni element točno vašu poruku? Jeste li umetnuli odgovarajuće fotografije, karte ili druge dokumente?  

 

30. Vizualni elementi imaju osobito snažan učinak na vaše čitatelje i na način na koji će percipirati vas i vaš rad, stoga je verifikacija kvalitete vaših vizualnih elemenata ključan korak. Bitno pitanje vezano za vaš vizualni elemenat je „Je li vizualni element ispravno dokumentiran?“ Pojasnite ovu rečenicu i njeno značenje. 

 

 

     Je li vizualni element ispravno dokumentiran? Kao i tekstualni elementi u vašim izvještajima i prezentacijama, vizualni elementi temeljeni na tuđim istraživanjima, informacijama i idejama zahtijevaju potpuno citiranje. (Čak i ako je grafički element u potpunosti vaš, bilo kakva pozadinska informacija preuzeta iz drugog izvora mora biti dokumentirana.) Također, pokušajte predvidjeti pitanja ili interese koje bi vaša publika mogla imati i po potrebi odgovoriti na njih dodatnom informacijom. Na primjer, ukoliko predstavljate rezultate anketnog istraživanja, mnogi čitatelji će htjeti znati tko je sudjelovao u istraživanju, koliko je ljudi odgovorilo i kada su pitanja postavljana. Na ova biste pitanja mogli odgovoriti opisnom bilješkom poput ,,652 računovođa, anketirano 17. siječnja". Slično tome, ukoliko ste vizualni element pronašli u sekundarnom izvoru, navedite taj izvor na grafičkom prikazu ili u neposrednoj blizini kako biste čitateljima pomogli da procijene informaciju. Alternativna je opcija da izvore navedete u dodatku.  

 

31. Vizualni elementi imaju osobito snažan učinak na vaše čitatelje i na način na koji će percipirati vas i vaš rad, stoga je verifikacija kvalitete vaših vizualnih elemenata ključan korak. Bitno pitanje vezano za vaš vizualni elemenat je „Je li vizualni element iskren“? Pojasnite ovu rečenicu i njeno značenje. 

    Je li vizualni element iskren? Kao posljednja mjera opreza, odmaknite se na trenutak i uvjerite se da vaši vizualni elementi odašilju vjerodostojne poruke. Uvjerite se da ne skrivaju informacije koje su potrebne publici, da ne impliciraju zaključke koji nisu podržani informacijama ili da ne upravljaju emocijama vaše publike na manipulativan ili prisiljavajući način.